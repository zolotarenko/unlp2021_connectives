
----------
----------
2019-01-01
Що зміниться у новому році: коротко про головне
Збільшення мінімалки, перерахунок пенсії та монетизація субсидії - редакція Galnet зібрала для вас головні зміни початку 2019 в одному матеріалі
Новий рік підготував для нас багато змін. Будуть вони добрими чи не дуже – побачимо згодом, а поки розповідаємо вам про головні з них:
Уряд прийняв постанову, якою прописав алгоритм монетизації. Вона відбуватиметься у три етапи.
З 1 січня 2019 року монетизація відбуватиметься у три етапи, а участь у монетизації пільг і субсидій братимуть ті сім’ї, які звернуться за допомогою вперше. Субсидія від держави надходитиме на їх персональний обліковий запис в Ощадбанку. Банк розраховуватиметься за субсидіанта з надавачами комунальних послуг та одразу інформуватиме SMS-повідомленням громадян про те, скільки їм залишилося доплатити за комуналку.
Читайте також: Щоб для вашої дитини свята не закінчилися трагедією
Тим сім’ям, які беруть участь в монетизації, не потрібно буде щомісяця сплачувати свій обов’язковий платіж окремо за кожен вид послуги. Держава через Ощадбанк сплачуватиме частину комуналки, в межах виділеної субсидії та соціальних норм, а субсидіанти доплачуватимуть другу частину рахунку.
З 1 травня 2019 року монетизація торкнеться тих, хто отримує субсидію чи пільгу вже багато років, в тому числі користується допомогою в літній період. 
З 1 жовтня 2019 року запрацює повномасштабна монетизація, коли кожен, хто є одержувачем житлової субсидії, отримуватиме за результатами опалювального сезону готівкою все, що було заощаджено. 
З 11 січня 2019 року набирають чинності зміни до Кримінального кодексу відповідно до Закону України «Про внесення змін до Кримінального та Кримінального процесуального кодексів України з метою реалізації положень Конвенції Ради Європи про запобігання насильству стосовно жінок і домашньому насильству та боротьбу з цими явищами». 
Основною умовою є наявність згоди на статевий акт. Якщо особа не сказала чіткого «так» – це трактуватиметься законодавством як незгода. Отже, це насильство, і кривднику загрожує кримінальна відповідальність. Також, відповідно до нових норм, потерпіла особа не зобов’язана у процесі судового розслідування доводити, що чинила опір.
Читайте також: Військовим даватимуть житло або повертатимуть гроші за оренду
Кривдник, який повторно здійснює насильницький акт нестиме посилену кримінальну відповідальність. Вона буде збільшена і у випадку насильства над дружиною, колишньою партнеркою, або іншою близькою особою.
З 1 січня 2019 року всі заклади первинної ланки медичної допомоги мають переукласти договори з Національною службою здоров’я. Це стосується навіть тих, хто мав такий договір у 2018. Цьогоріч Україна переходить на нову модель фінансування – оплати за медичні послуги від Національної служби здоров’я за принципом “гроші йдуть за пацієнтом”.
До червня 2019 року включно всі комунальні медичні заклади, де працюють сімейні лікарі, терапевти, педіатри, будуть отримувати оплати за договором з НСЗУ за пацієнтів, які не підписали декларації та проживають на території обслуговування медичного закладу. Але навіть після цього пацієнтам, які не обрали свого сімейного лікаря або перебувають у відпустці чи відрядженні, сімейний лікар повинен надати безоплатно медичну допомогу у невідкладному стані, пояснили у МОЗ.
З 1 січня для військових пенсіонерів буде зроблений черговий перерахунок пенсії. Також із 1 січня стартує нова пенсійна програма перерахунку пенсій, яка стосуватиметься осіб, яким виповнилося 65 років і вони мають трудовий стаж 35 років – для чоловіків, 30 років – для жінок. 
З 1 січня 2019 року можна буде повертати куплені ліки до аптек. Аби зробити це, необхідно документально підтвердити якість препаратів. Дізнатися детальніше, як це зробити можете тут.
У державному бюджеті-2019 встановлено мінімальний розмір заробітної плати з 1 січня 2019 року у сумі 4173 гривні. Це на 12% більше від минулорічних 3700 гривень. Тож для всіх, в кого заробітна плата вираховується з прив’язкою до “мінімалки” – дохід зросте.
Натомість науково-педагогічним працівникам в уряді обіцяють збільшити заробітну плату на 20%. Виростуть зарплати також у військовослужбовців-контрактників.
Вже з 1 січня відправити посилки Укрпоштою стане простіше та зручніше – для послуги «Укрпошта Експрес» скасовується доплата за доставку в село, а економія за кожне відправлення для клієнтів складе 12 гривень.
Читайте також: Вступ-2019: що потрібно знати абітурієнтам?
З 1 січня послуги «Експрес» та «Стандарт» матимуть єдиний розмір найбільшої сторони відправлення – до 70 см. До 31 грудня 2018 року для «Експрес» проміжний розмір складав 35 см, для «Стандарт» – 50 см. При цьому найдешевша доставка Укрпошти «Стандарт» стане ще доступнішою – з початку року буде зменшено оціночну вартість із 1,2% (не менше 3 грн) до 1% (не менше 1 грн).
Мар'яна Галькович
----------
2019-01-01
Як побороти похмілля: поради Уляни Супрун
Чому активоване вугілля не допомагає
В. о. міністра охорони здоров’я Уляна Супрун зруйнувала черговий міф. Аби вберегтись від похмілля і швидкого сп’яніння,вживання активованого вугілля (до або після застілля) є неефективним.
Уляна Супрун запевняє, що заїдати алкоголь купою активованого вугілля неефективно. Думка, що вугілля може зв'язуватися з алкоголем та перешкодити його потраплянню в кров, може здаватись логічною. Але жодних наукових доказів щодо такого ефекту не існує.
«Є клінічне дослідження, що вказує на відсутність будь-якого ефекту. Учасники дослідження двічі вживали однакову дозу етанолу. Перед другим разом вони прийняли 24 таблетки (понад 2 блістера) активованого вугілля. Після вживання активованого вугілля, концентрація алкоголю в крові залишилась такою ж як і без нього. По суті, вживання вугілля нічого не змінює», – пояснює Уляна Супрун.
В.о. міністра охорони здоров’я наводить більш дієві способи, як можна зменшити шкоду від вживання алкоголю:
Пийте воду. Алкоголь має сечогінний ефект, тому поповнювати водний баланс необхідно. Пиття води допоможе уникнути дегідратації та потенційно зменшити кількість випитого алкоголю.
Не пийте алкоголь на голодний шлунок. До речі, вуглеводна їжа може допомогти зменшити інтоксикацію організму. І справляється з цим краще, ніж білкова їжа.
Намагайтесь не змішувати алкоголь з газованими напоями. Алкоголь в поєднанні з ними швидше всмоктується в кров, тому можна й швидше сп'яніти. Краще поєднайте алкоголь з фруктовими соками чи водою.
Пам’ятайте, що жодна пігулка не позбавить вас від наслідків надмірного вживання алкоголю. Перевірений спосіб, аби їх уникнути — їсти збалансовану їжу та не перебирати з кількістю алкоголю.
Орест Дрималовський
----------
----------
2019-01-02
До Львова завітає «Повстанський вертеп»
Участь у ініціативі візьмуть молодіжні громадські організації Львівщини
Сценарій для «Повстанського вертепу» був розроблений ще 10 років тому, членами громадської організації « Молодіжний Націоналістичний Конгрес» . Це усучаснений варіант події народження Ісуса Христа.
Мета вертепу – показати важкість протистояння українського народу проти режиму СРСР.
Під час дійства Ірод з’явиться у образі Сталіна, чортом будуть сили НКВС. На стороні добра –повстанці та ангел. Також будуть і звичні персонажі: жид, смерть. Вертеп супроводжуватиметься колядою,яку співали повстанці.
Зустріти незвичний вертеп можна 8 та 9 січня на вулицях Львова та у кав’ярнях, повідомили Яворів Інфо.
 
Світлана Самборська
----------
----------
2019-01-03
Львівський бізнесмен, у якого діагностували тропічну малярію, помер
Сьогодні, 3 січня, у Львівській обласній інфекційній лікарні помер 43-річний львівський бізнесмен, у якого перед новим роком діагностували тропічну малярію
Чоловік був у комі на штучній вентиляції легень. Лікарі тиждень боролися за життя чоловіка, але його стан був дуже важкий, повідомила лікар-паразитолог львівського обласного лабораторного центру Елла Матіяш. Пише ZAXID.NET. 
Чоловік 23 грудня повернувся до Львова з Конго, а 27 грудня звернувся до лікарів інфекційної лікарні по допомогу. У нього підвищилася температура, виникли лихоманка, озноб, головний біль, біль в м’язах, слабкість. Лікарі діагностували у нього найважчий вид малярії – тропічну малярію. Невдовзі пацієнт впав у кому, перебував на штучній вентиляції легень. У нього різко погіршилися всі показники і у четвер, 3 січня, о 8:40 він помер, повідомила Елла Матіяш.
Читайте також: Смертельні випадки кору, довакцинація і якість вакцини. Про що Супрун говорила у Львові
Нагадаємо, малярія – це гостре інфекційне захворювання, яке характеризується гострим, а інколи затяжним перебігом, періодичними підйомами температури тіла, збільшенням печінки, селезінки. Є чотири види малярії, найбільш важкою є тропічна малярія, що у 40% закінчується смертю. Захворювання передається від хворої до здорової людини через укуси малярійних комарів.
За рекомендаціями ВООЗ, перед поїздками в ендемічні з малярії країни, обов’язково слід пройти відповідне профілактичне лікування, яке дозволить значно знизити ризик захворювання тяжкими формами малярії, попередити ускладнення хвороби.
Читайте також: У Львові заборонять утеплювати будинки, які є пам’ятками архітектури
Марічка Курило
----------
2019-01-03
У Львові заборонять утеплювати будинки, які є пам’ятками архітектури
У мерії підготували проект рішення виконкому, яким передбачена: заборона утеплення будинків, які є пам’ятками архітектури; заборона клаптикового утеплення фасадів; а для проведення утеплення в будинках, які є в межах історичного ареалу, але не є пам’ятками архітектури, необхідно буде отримати дозволи
До такого рішення у ЛМР дійшли у зв’язку зі змінами, внесеними вкінці минулого року, до Постанови Кабінету Міністрів, якою затверджено перелік будівельних робіт у будинках, які не потребують отримання дозволів,- передає прес-служба ЛМР.
«До цієї Постанови, вкінці минулого року, було внесено доповнення, відповідно до яких не буде потребувати погодження утеплення фасадів будинків. Цими доповненнями передбачено не лише утеплення фасадів, але й дахів, підвалів, цоколів. З точки зору ефективного енергозбереження — все правильно, але щодо архітектури в історичних містах, то такий підхід може завдати значної шкоди, адже декор будинків буде цілком знищено. Адже ми знаємо випадки, коли в будинках, які не є ні пам’ятками архітектури і не мають історичної цінності, проводять клаптикове утеплення, клаптикове фарбування, яке не додає як краси будинку, так і не сприяє енергозбереженню», — розповіла під час брифінгу керівниця управління охорони історичного середовища ЛМР Лілія Онищенко.
Читайте також: Смертельні випадки кору, довакцинація і якість вакцини. Про що Супрун говорила у Львові
У Львівській міській раді підготували проект рішення виконавчого комітету, яким передбачили заборону клаптикового утеплення у будинках; заборону утеплення будинків, які є пам’ятками архітектури; а в будинках, які розміщені в межах історичного ареалу, але не є пам’ятками архітектури, для проведення робіт з утеплення фасадів, необхідно буде отримати відповідні дозволи від управління охорони історичного середовища ЛМР.
Читайте також: Полетіли! Зі Львова запускають кілька нових маршрутів лоукостів
Марічка Курило
----------
2019-01-03
Полетіли! Зі Львова запускають кілька нових маршрутів лоукостів
Усі вони запрацюють у найближчі місяці
Авіакомпанія Wizz Air запускає рейс зі Львова у Копенгаген. Перший виліт – 3 березня.
А уже з 1 квітня компанія airBaltic почне польоти зі Львова до Риги.
Між тим, компанія SkyUP отримала дозвіл на відкриття першого рейсу зі Львова до Праги.
За матеріалами: James Brooke, Ukraine Business News
Читайте також: Пакуйте валізи: Україна затвердила «безвіз» ще з однією країною
Марічка Курило
----------
2019-01-03
Смертельні випадки кору, довакцинація і якість вакцини. Про що Супрун говорила у Львові
В. о. міністра охорони здоров'я України Уляна Супрун приїхала до Львова, щоб говорити про кір. На Львівщині від цього захворювання померло 2 дітей
В. о. міністра охорони здоров’я України Уляна Супрун приїхала до Львова, щоб говорити про кір. На Львівщині від цього захворювання померло 2 дітей
З середини лютого на Львівщині розпочинається кампанія з довакцинації дітей проти кору, які жодного разу не були щеплені. Таких на Львівщині зараз є близько 29 тисяч. З них 20 тисяч – ходять до школи, а значить вони потенційно можуть захворіти.
Кампанія триватиме 2 тижні. Вакцинуватимуть школярів від 6 до 18 років.
В Україні продовжується спалах кору. 54 тисячі людей захворіли на кір. З них – 21 людина померла.
Львівська область – лідер за кількістю хворих на кір. Понад 11 тисяч випадків захворювання зареєстровано у 2018 році. «Вакцинація дітей – це питання національної безпеки. Більше 50 тисяч людей захворіло під час спалаху кору. Зараз – це є така сама загроза здоров’ю і життю людей, як війна та інші надзвичайні ситуації», – наголосила Уляна Супрун
В Україні є понад 800 тисяч доз проти кору. На Львівщині – 52 тисячі доз вакцини, які виробили у Бельгії («Пріорікс») та США (M-M-R II). Якщо буде потрібно, то МОЗ поставить таку ж кількість. Вакцини закуповує дитячий фонд «ЮНІСЕФ» і має сертифікати якості на них.
Навіть якщо ваша дитина вже вакцинована, ви все одно маєте право на повторно зробити їй щеплення. Це не шкідливо.
Читайте також: Українська вишивка ще здивує світ, – Роксоляна Шимчук
Вакцину, яка зараз є у Львові, додатково перевірять на правильні умови зберігання та якість. Вакцина має весь час бути в холодильнику.
Батьки також можуть перевірити її якість. На кожному флаконі є невеликий квадрат-ідентифікатор. Він має бути іншого кольору, ніж кришка.
Ліків проти кору не існує. Щоб не захворіти потрібно зробити щеплення.
Будуть мобільні бригади. У Львівській області є 52 навчених експерти з вакцинації, які їздитимуть з бригадами. Вони приїжджатимуть у школи. Батьки, які не хочуть робити щеплення дітям у школі, зможуть піти до свого лікаря.
Щеплення дітям робитимуть лише після письмової згоди батьків і огляду лікаря.
 
Юлія Василина
----------
2019-01-03
Через снігопади на Львівщині запрацювали пункти відстою автівок
Всього на Львівщині облаштували 51 майданчик для відстою автівок у негоду
У зв’язку з погіршенням погодних умов на триторії Львівської області департамент дорожнього господарства, транспорту та зв’язку Львівської обласної державної адміністрації нагадує про наявність місць відстою транспортних засобів на території Львівщини.
Львівська обласна державна адміністрація також закликає усіх учасників дорожнього руху дотримуватися правил.
Із переліком місць відстою автіовк можна ознайомитися ТУТ. 
Читайте також: Штраф за нелегальних працівників в Україні збільшили
Марічка Курило
----------
2019-01-03
Українська вишивка ще здивує світ,- Роксоляна Шимчук
У що одягались наші предки з приходом Різдвяних свят? Куди особливо ретельно чепурились українки? Чому у зимових сорочках найбільше оздоблювали рукави? Як оцінювали статус дівчини за її прикрасами?Розповідає Роксоляна Шимчук – українська майстриня ювелірства, дизайнерка жіночого одягу, авторка експозиції стародавнього автентичного одягу.
Традиційне українське вбрання здавна вирізнялось своєю різнобарвністю. Одяг людини залежав від пори року, соціального стану, природо-кліматичних особливостей місцевості тощо. Також по-різному українці одягались на свята і на кожний день. Носіння вишиванки становило цілу культуру.
«Сорочки дуже відрізнялись у різних регіонах, навіть село від села різнилось. – розповідає етнографиня Роксоляна Шимчук, – Тому в одних областях важко було спостерігати вишиванки, які одягали конкретно на Різдво або Великдень. З іншого боку були й місцевості, у яких такі сорочки були.
Читайте також: Домажир: як і від чого на Львівщині рятують бурих ведмедів
Наприклад, у мене є дві вишиванки з одного села – Серафинці. Це видно по їхній стилістиці, крою. Проте одна з них переважно вишита зірками, а інша – рослинним орнаментом. Тому можна припустити, що перша могла призначатись для святкування Різдва, друга – для Зелених свят чи Пасхи. Ми говоримо про початок ХХ століття. Бо якщо брати сорочки того самого села ХІХ століття, там вже такої різниці немає. Тоді просто святковими були багаті та красиві сорочки, із вишивкою на весь рукав».
Чепурилися українки під час великих свят передусім до церкви. Адже вона була не лише священним місцем, куди ходили молитись, а й осередком, де збиралося все село. Проте на Різдво вишиту сорочку, все-таки, краще роздивитись можна було у хаті:
«Наверх в залежності від погодних умов одягався ще кожух, сердак або кептар. Вони теж були різними – з більшою вишивкою – святкові, були й для роботи. Тому зимові сорочки часто дуже гарно оздоблені по рукавах, адже ймовірність того, що жінка зніме кептар, була дуже малою. Його носили навіть в хаті, бо та не опалювалась. Зрештою, зверху це ще прикривалось намистом, коралями. Тому дуже часто грудна вишивка є більш скромною, ніж на сорочках, які шилися на літо».
Читайте також: 100 років: на Львівщині живе вогнеборець-довгожитель
Мати гарну вишиванку не було дешевим задоволенням. У деяких регіонах вишивали весільну сорочку, а пізніше молодиця вдягала її на великі свята. Було й таке, що тримали шлюбну сорочку на смерть, щоб постати у ній перед Богом.
Вбрання також відрізнялось залежно від віку особи, повідомляє майстриня:
«Дівчата носили сорочки з вишивкою на весь рукав. Старшим жінкам не пасувало носити такі. Так само і вінки та стрічки були привілеями дівчат. Жінки мусили ходити тільки з покритою головою. Вони носили намітки (перемітки)».
Читайте також: Дмитро Кражан: Як 23-річний львів’янин став срібним призером Кубка світу із бодібілдингу
Аксесуари відігравали важливу роль у створенні святкового образу. Адже не лише по сорочці, а й по кількості прикрас на шиї оцінювали статус родини. Від цього часто залежало, чи вдало дівчина вийде заміж.
«На Різдво наряджалися. – оповідає Роксоляна Шимчук, – Було чимало кольору, коралів. Хто скільки міг, стільки й на шию надягав. Дуже популярними були дукачі різного типу. Склом та камінцями оздоблювали дукачі на Центральній та Східній Україні. На Західній носили згарди, шелести, дукачі (багато), венеційське скло. Бідніші люди переважно надягали на шию срібну монету, оздоблену камінчиками чи склом, або просто нанизували велику кількість монет.
Багаті ж люди часто чеканили різні релігійні сюжети: Стрітення, Воскресіння, народження Христа».
У сучасній Україні носити вишиті сорочки та автентичні прикраси – модно. Їх одягають не лише під час святкування національних свят, а й на випускний, весілля, вінчання тощо. Різноманітна вишивка прикрашає навіть буденний одяг: від блузок до джинсів, закінчуючи різними аксесуарами. Роксоляна Шимчук, відома дизайнерка, вважає, що попри бум вишивки на теперішній момент, пов’язаний з розквітом національної свідомості, її культура суттєво знищена:
«Вишивка втрачає свою глибоку естетику. Я завжди кажу: «Не все гарне, що вишите». Сорочка може бути скромною, не дуже зашитою, але в той же час гарною та смачною, високоестетичною. А може бути з вишивкою на цілий рукав, груди і так далі, і не мати родзинки, тої великої естетики сорочки, яку відчували наші батьки. Сьогодні у нас це поступово відроджується. Я працюю з багатьма дизайнерами і вже переконалась: хто має якісь базові знання, відчуття давнього, ті роблять новітні речі дуже цікавими, стильними. Хтось цього відчуття не має і тулить вишивку, аби тулити. Візьмуть пішви з подушок, понашивають на рукави і думають, що то вишита сорочка – це неправильно.
Читайте також: Наркотики, проституція, СНІД: відверта історія львів’янки, яка почала життя заново
Зараз ми спостерігаємо відродження вишивки. Тільки починають люди розуміти, що таке українські вишивка, одяг, стрій, прикраси. Звичайно, що у ХХІ столітті вони мусять бути цілком іншими – сучасними, гарними. Відомі дизайнери світового рівня настільки захоплюються автентичним одягом, що вони зробили низку колекцій на основі автентики Східної Європи. У багатьох з них домінуючим є український стрій. Тому що люди відкрили для себе Україну, хоч не на широкий загал. Українська вишивка ще здивує світ. Неодноразово».
Все частіше у колекціях відомих дизайнерів та ювелірів можна побачити автентичні українські намиста за зразками початку минулого століття. Мода на українське – на піку популярності.
«Смішно зараз закликати наших жінок носити 5 кіль коралів собі на шиї по маршрутках. – вважає майстриня ювелірства Роксоляна Шимчук, – Я займаюся дизайном жіночих прикрас в українському автентичному стилі. Вони є на різний смак, на різні потреби. Є на щодень. Є речі на одну ниточку, є на всі груди. Але вони відрізняються. У ХХІ столітті ми – інші. У нас світ ширший. Ми більше бачимо чужі культури. У нас ритм і стиль життя цілком інші. Я наскільки можу пропоную українську естетику адаптованою до сучасних умов життя. Зараз це ціла течія, є багато гарних майстрів, які дивують, мають свій стиль, почерк. Це дуже приємно. Бо якщо мистецтво вишивки і народних прикрас розвивається, значить це явище як таке існує, живе, росте і захоплює свої території».
Читайте також: Як у Львові працює найбільша в Україні лабораторія 3D друку
Усі фото надала Роксоляна Шимчук
Вікторія Гогой
----------
2019-01-03
В Україні зареєстровано 11 тисяч електрокарів: інфографіка
20 українців щодня пересідають на автомобілі з електродвигуном
Про це йдеться у повідомленні Міністерства інфраструктури, яке опублікувало відповідну інфографіку у Facebook.
Зазначається, що від початку 2018 року механізм ввезення електрокарів в Україну став на 17% дешевшим через звільнення від сплати ПДВ та акцизного збору. 20 українців щодня пересідають на електромобілі.
Нагадаємо, в Україні до кінця 2022 року подовжено дію норми Податкового кодексу, яка дозволяє ввезення електромобілів без сплати ПДВ та акцизу.
Фото: http://uprom.info
Читайте також: Електрозалежні: чому львів’яни пересідають на електромобілі
Орест Дрималовський
----------
2019-01-03
Незабаром стартує добровільна сертифікація вчителів, за яку доплачують 20%
У пілотному проекті зможе взяти участь 1 тисяча вчителів початкових класів
У пілотному проекті зможе взяти участь 1 тисяча вчителів початкових класів
Зареєструватися на сертифікацію можна буде на сайті Українського центру оцінювання якості освіти з 15 січня до 1 лютого 2019 року включно.
Про це повідомляє прес-служба МОН.
Єдина обов’язкова вимога до вчителів, що не змінюватиметься впродовж пілотування, – стаж роботи не менше 2 років.
Читайте також: В ООН опублікували жартівливий ролик про відмову від пластику
«Пілотування сертифікації також продовжиться у 2020 та 2021 роках, я сподіваюся, що в наступні роки ми зможемо розширити і кількість можливих учасників, і категорії вчителів, які зможуть брати участь у сертифікації. Процедура не проста, але кожен, хто її пройде, отримає відповідний сертифікат, зможе зарахувати успішне проходження сертифікації замість атестації з підвищенням на 1 кваліфікаційну категорію та отримати 20% надбавку до заробітної плати», – розповіла Міністр освіти і науки України Лілія Гриневич.
Сертифікація складатиметься з 3 етапів. Детальніше читайте тут.
Юлія Василина
----------
2019-01-03
Кількість постраждалих у ДТП на Львівщині зросла. ФОТО
Від отриманих травм загинули водій та пасажир «Рено Мастер», 19-річний мешканець Івано-Франківської області
Від отриманих травм загинули водій та пасажир «Рено Мастер», 19-річний мешканець Івано-Франківської області
Ще дев’ятьох осіб, серед яких одна жінка, доставили у лікарню. Потерпілим 19-54 роки, троє з них – львів’яни, троє – жителі Івано-Франківщини, ще три особи мешканці Яворівського району. Їхні діагнози уточнюються.
Про це пише Нацполіція.
Нагадаємо, сьогодні, 3 січня, близько 6 ранку зіткнулися автоцистерна та два мікроавтобуси – «Мерседес Спринтер» та «Рено Мастер». Трапилося це на автодорозі Львів – Шегині неподалік села Бар у Городоцькому районі.
Читайте також: Штраф за нелегального працівника збільшили
Обставини ДТП з’ясовують. Уже відкрито кримінальне провадження за статею 286 – порушення правил безпеки руху. За таке порушення винуватцю загрожує позбавлення волі терміном від 3 до 8 років без права керувати транспортними засобами на строк до трьох років або без нього.
 
Юлія Василина
----------
----------
2019-01-04
Продати авто можна одразу після розмитнення: офіційно
Більше не потрібно чекати 365 днів, щоб продавти автівку, яку розмитнили за зниженим акцизом
Більше не потрібно чекати 365 днів, щоб продавти автівку, яку розмитнили за зниженим акцизом
Про це написав голова головного Сервісного центру МВС Владисдав Криклій у Facebook із посиланням на ДФС України.
Читайте також: Незабаром стартує добровільна сертифікація вчителів, за яку доплачують 20%
“Відтепер не потрібно чекати 365 днів, щоб продати авто, яке ви розмитнили за зниженими ставками акцизного податку. Відсьогодні відмітка про заборону відчудження у свідоцтві про реєстрацію транспортного засобу не завадить вам продати/перереєструвати авто. Без жодних доплат акцизного податку”, – уточнив Владислав Криклій.
Крім того, власникам авто, в яких у свідоцтві все ж є така позначка, не потрібно проходити додаткову перереєстрацію автівки.
З 25 листопада 2018 року по 2 січня 2019 року за новими правилами розмитнили 16,5 тисяч авто з іноземною реєстрацією.
Юлія Василина
----------
2019-01-04
Українців попереджають про небезпечний зелений чай
У китайському зеленому чаї, імпортованому до ЄС та України, знайшли небезпечну для здоров’я речовину антрахінон
Про це повідомляє Держпродспоживслужба України. Застереження щодо чаю опублікували системою інформування про проблеми безпеки харчових продуктів Євросоюзу RASFF.
У чаї, експортованому з Китаю нідерландською фірмою Heuschen & Schrouff Oriental Foods Trading BV, знайшли антрахінон, що використовується у промисловості як барвник, у медицині як проносний засіб, а у сільському господарстві – для відлякування птахів.
Зазначається, що у країнах ЄС антрахінон заборонений як небезпечний для здоров’я і потенційно канцерогенний пестицид. Держпродпоживслужба просить повідомляти про виявлення цього чаю в обігу.
Читайте також: Сніг, вітер і мороз: якою буде погода у Львові на вихідні та Різдво
Марічка Курило
----------
2019-01-04
Сніг, вітер і мороз: якою буде погода у Львові на вихідні та Різдво
Найближчі дні буде сніжно та холодно
Найближчі дні буде сніжно та холодно
Про це у коментарі Galnet повідомила синоптик Ірина Михайлів.
У суботу, 5 січня, падатиме сніг та будуть пориви південно-західного вітру 15-20 м/с. Вночі – 7-12 градусів морозу, а вдень –1-6 морозу.
6 січня і далі сніжитиме. Впродовж доби температура становитиме 4-9 морозу.
Читайте також: До Львова завітає «Повстанський вертеп»
На Різдво, 7 січня, сніг поступово припиниться, проте буде холодніше. Вночі прогнозують 9-14 градусів морозу, а вдень – 5-10 нижче нуля.
8 січня погода також буде зимовою. Вночі – 13-18 морозу, а вдень 12-17 нижче нуля.
У ДСНС тим часом зробили штормове попередження. 5 січня на дорогах буде ожеледиця, місцями хуртовини I рівня небезпечності.
5 – 9 січня на річках басейнів Сяну, Дністра, Західного Бугу очікується посилення льодоутворювальних процесів, шугохід, встановлення льодоставу, місцями можливе формування зажорів льоду з різким коливанням рівнів води.
У горах 5-7 січня також може бути небезпечно. Через снігопади в горах Львівської області зберігається значна сніголавинна небезпека (3 рівень).
Юлія Василина
----------
2019-01-04
Різдво з копами. Львівські поліцейські запрошують дітлахів на свято
Свято "Різдво з копами" відбудеться 7 січня у Парку культури та відпочинку 
Захід розпочнеться о 14:00. У програмі – знайомство з поліцейськими, їхнім екіпіруванням та машиною, в якій можна буде покататись. Організовують свято для дітей Парк культури та відпочинку ім. Б. Хмельницького та Патрульна поліція Львівської області. На дітлахів, кажуть організатори, очікує багато цікавинок, розваг та сюрпризів. Гостей свята просять прихопити зі собою термоси з гарячим чаєм.
Читайте також: В ООН опублікували жартівливий ролик про відмову від пластику
Андрій Теплий
----------
2019-01-04
За українське насіння фермерам Львівщини відшкодовуватимуть частину коштів
На Львівщині зареєстрували 21 суб’єкт насінництва та розсадництва, у яких можна придбати сертифіковане насіння сільськогосподарських рослин та саджанці української та зарубіжної селекції
Ілюстрація – Landlord.ua
Про це опвідомляє прес-служба ЛОДА. За даними ЛОДА, для фермерських господарств, які закуплятимуть насіння у сертифікованих суб’єктів насінництва та розсадництва, у 2019 році передбачена фінансова підтримка з державного бюджету, а саме – відшкодування за закуплене насіння сільськогосподарських рослин українського виробництва в розмірі 80% вартості насіння (без ПДВ), але не більше 60 000 гривень на одне господарство.
Закупівля насіння сільськогосподарських рослин українського виробництва, вартість якого підлягає частковій компенсації, здійснюється через уповноважені банки.
Детальніше з умовами надання державної підтримки фермерським господарствам можна ознайомитись на сайті Мінагрополітики України у розділі “Підтримка аграріїв”.
Читайте також: Українців чекає суттєве подорожчання картоплі,- експерт
Андрій Теплий
----------
2019-01-04
Змінили терміни, коли бізнесмен може подати скаргу на рішення інспекторів
Фіскальна служба пішла на зустріч підприємцям і внесла дві важливі зміни у Податковий кодекс України
Фіскальна служба пішла на зустріч підприємцям і внесла дві важливі зміни у Податковий кодекс України
У 2019 році мораторій на перевірку бізнесу зняли і до підприємців протягом року навідуватимуться контролюючі органи. Проте, з 1 січня 2019 року фіскальна служба пішла на зустріч підприємцям і внесла дві важливі зміни у Податковий кодекс України.
Про це повідомляє ДФС у Львівській області.
Зокрема, підприємець, який отримав акт перевірки, має право подати до контролюючого органу заперечення та/або додаткові документи, які підтверджують важливі показники. Раніше це можна було зробити протягом 5 робочих днів, а з 1 січня 2019 року – протягом 10 робочих днів.
Читайте також: По святах. Куди у Львові здати на утилізацію новорічні ялинки (адреси)
Якщо ж бізнесмен вважає, що контролюючий орган неправильно визначив суму грошового зобов’язання або прийняв будь-яке інше рішення, що суперечить законодавству або виходить за межі повноважень контролюючого органу, він має право подати скаргу і вимагати перегляду рішення. Тепер скаргу можна подати протягом 10 робочих днів, а не 10 календарних днів, як було раніше.
Юлія Василина
----------
2019-01-04
По святах. Куди у Львові здати на утилізацію новорічні ялинки (адреси)
Інструкцію, як правильно підготувати ялинку до утилізації і куди здавати дерево розробили Zero Waste Lviv та Львівська Міська Рада
Щоб підготувати новорічне дерево до утилізації, розробники інструкції радять вжити три кроки:
Читайте також: На Львівщині врятували двох лижників, які не могли спуститися з гір
16 та 23 січня до 12:00 ялинки можна залишати просто поблизу сміттєвих контейнерів неподалік вашого будинку – їх заберуть комунальники.
25 та 26 січня будуть діяти спеціальні пункти збору новорічних дерев. Адреси нижче.
Крім того, протягом усього року з 8:00 по 18:00 діє пункт прийому ялинок та гілляна території ЛКП ” Зелений Львів” – вулиця Замарстинівська, 167 а.
Читайте також: Чому алкоголь насправді вас не зігріє. Пояснює Уляна Супрун
Фото утилізації ялинки – Днепр Час
Марічка Курило
----------
2019-01-04
На Львівщині врятували двох лижників, які не могли спуститися з гір
Туристи-лижники травмували нижні кінцівки та не могли самостійно спуститись з гір Тростян і Високий Верх
Туристи-лижники травмували нижні кінцівки та не могли самостійно спуститись з гір Тростян і Високий Верх
Щоб така ситуація не трапилася з вами, журналістка Galnet підготувала для вас рекомендації, як готуватися до лижного сезону
При катанні на лижах задіються майже усі м’язи тіла. А відтак, щоб уникнути травм та почуватися на трасі впевнено, не завадить декілька тижнів перед тим, як ставати на лижі трохи потренуватись .
«Потрібно приділити найбільшу увагу простим розтягам ніг, поперекової ділянки, плечей та плечового поясу. Утримки статичних положень , так як ми катаємося на ледь зігнутих ногах. Таким чином можна зменшити ризик травм. Курс катання повинен бути опрацьований разом з тренером або інструктором з катання на лижах», – пояснив фізіотерапевт Євген Гудзь.
Читайте також: Медосвіта по-новому. Як і коли студенти в Україні складатимуть ЄДКІ
Львів’янин Ярема, на лижах катається три роки. Сезон радить починати із простих спусків і поступово переходити на важчі
«Коли збираєтеся на лижний відпочинок, то все має бути приготовлене заздалегідь. Якщо людина має костюм, лижі – щоб все було вже у бойовій готовності. Краще почати сезон з простіших трас і курортів, а потім поступово перейти на важчі», – ділиться досвідом хлопець.
На лижний відпочинок обов’язково візьміть спорядження, теплий одяг та перекус з гарячим чаєм. Обираючи дату відпочинку, перегляньте погоду на вибрану дату, адже це теж важливий фактор приємного катання на лижах
Читайте також: Мораторій на перевірку бізнесу зняли: до кого перше прийдуть
 «Коли сніжить – це найсприятливіша погода для катання на лижах. Добре коли сніг притрусить трасу, але він повинен бути не мокрим , а морозяним, сухим. Тоді траса більш безпечна і більш швидка. А от з пушок штучний сніг менш приємний і менш безпечний», – додає Ярема.
А також перед тим, як стати на лижі проведіть розминку в прохолодному приміщенні або на свіжому повітрі. Невеликі стрибки, нахили чи вправи для аеробіки розігріють м’язи і тіло. Важливо, щоб м’язи вже були розігрітими до вправ на розтягнення, щоб уникнути розриву зв’язок.
Софія Лопатка
----------
2019-01-04
Купити чи продати валюту можна буде у банкоматі
Банкам дозволили вводити послугу купівлі/продажу іноземної валюти черз платіжні термінали і банкомати
Банкам дозволили вводити послугу купівлі/продажу іноземної валюти черз платіжні термінали і банкомати
Зміни внесено до Інструкції НБУ «Про порядок організації та здійснення валютно-обмінних операцій на території України» від 12 грудня 2002 р. № 502.
Якщо банк вводить у себе цю послугу, то ви можете внести у апарат готівкову гривню і отримаєте долар, євро або іншу валюту, яка є у терміналі чи банкоматі.
Читайте також: У Львові заборонять утеплювати будинки, які є пам’ятками архітектури
Якщо вам потрібен чек, то банки оформлюватимуть електронні квитанції, на якій має бути ваш електронний підпис і працівника банку.
Якщо міняєте суму до 150 тисяч гривень, то в квитанції потрібно вказати своє ім’я. Якщо сума більша, то потрібно.
Юлія Василина
----------
----------
2019-01-05
Експерементальний маршрут до Рясного визнали збитковим
Експериментальний маршрут протягом трьох місяців курсував з пл. Кропивницького до Рясного
Експериментальний маршрут три місяці курсував з пл. Кропивницького до Рясного
І був заповнений менше, ніж на 40%. Через це маршрут змінять.
Про це повідомили у ЛМР з посиланням на директора ЛК АТП № 1 Ореста Хамулу.
«Щоб забезпечити транспортне сполучення Рясного з приміським вокзалом, ми готові змінити експериментальний маршрут і пустити його за маршрутом № 49 через церкву святої Анни та вул. Шевченка згідно з паспортом маршруту», — розповів Орест Хамула.
Читайте також: Змінили терміни, коли бізнесмен може подати скаргу на рішення інспекторів
Запуск автобусів за маршрутом № 49 запланований на 19 січня.
 
Юлія Василина
----------
2019-01-05
Українці можуть самі обрати нову назву коньяка
Серед варіантів - "Укрньяк", мизарон, промін
Серед варіантів – “Укрньяк”, мизарон, промін
Нові назви придумували представники виробників, торгових мереж, ресторанного бізнесу, а також влада, профільні асоціації, освітяни й науковці, маркетологи, сомельє і навіть філологи.
Про це у соцмережах повідомили організатори проекту “Географічні зазначення в Україні”.
Читайте також: Продати авто можна одразу після розмитнення: офіційно
Серед критеріїв нової назви найчастіше називали унікальність, автентичність, милозвучність (в тому числі й іншими мовами), але при цьому простота й запам’ятовуваність.
Загалом в процесі роботи було запропоновано понад півтори сотні робочих версій нової назви.
Проголосувати за варіант, який вам до вподоби, ви можете тут.
Додам, що згідно з Угодою про асоціацію з ЄС, Україна до 2026 року має відмовитися від використання захищеного географічного зазначення “коньяк” для вітчизняної продукції.
Юлія Василина
----------
2019-01-05
Скільки вчителів з Львівщини зможуть пройти сертифікацію, за яку доплачують 20%
Кожна область матиме гарантовану кількість місць, яку зможуть зайняти вчителі початкової школи
Кожна область матиме гарантовану кількість місць, яку зможуть зайняти вчителі початкової школи
15 січня стартує реєстрацію на добровільну сертифікацію. Загалом по Україні участь у ній може взяти 1000 вчителів початкових класів.
«2019-го року в сертифікації зможе взяти участь дуже обмежена кількість вчителів – лише 1тис з майже півмільйона сьогодні працюючих педагогів. Тобто йдеться про менш як 0,2% від загальної кількості вчителів. Усі регіони матимуть гарантовану, але необов’язкову кількість місць, яку зможуть зайняти вчителі початкової школи саме цього регіону. Ця гарантована чисельність встановлювалась пропорційно до кількості класів, а, значить, і вчителів початкової школи у кожному з регіонів», – пояснила Міністр освіти і науки України Лілія Гриневич.
Читайте також: Незабаром стартує добровільна сертифікація за яку доплачують 20%
Планується, що з огляду на кількість початкових класів, найбільше гарантованих, але необов’язкових для заповнення місць, отримають Львівська, Дніпропетровська та Одеська області – 71, 68 та 62 місця відповідно. Найменша кількість вчителів, що зможуть взяти участь у добровільній сертифікації, передбачена для Луганської області – 15 місць.
Ознайомитись з граничною чисельністю вчителів, які зможуть зголоситися взяти участь у добровільній сертифікації у кожній з областей та місті Києві, можна за посиланням.
 
Юлія Василина
----------
2019-01-05
Час настав: у Стамбулі підписали Томос
А, завтра, 6 січня, Томос вручать Предстоятелю ПЦУ Митрополиту Київському Епіфанію
А, завтра, 6 січня, Томос вручать Предстоятелю ПЦУ Митрополиту Київському Епіфанію
Сьогодні, 5 січня, о 12:41 у Стамбулі підписали для Православної церкви України. Зробили це після урочистої молитви у Патріаршому Храмі Святого Георгія. На церемонії була присутня українська делегація на чолі з Петром Порошенком.
Читайте також: Продати авто можна одразу після розмитнення: офіційно
Напередодні ієромонах Лука, іконописець і каліграф, привіз до Стамбула текст-оригінал Томосу про надання автокефалії Православній Церкві України. Текст каліграфічно оформлений на пергаменті.
Юлія Василина
----------
2019-01-05
ЦНАПи Львова на Різдво тимчасово припинять роботу
Про це повідомляє Львівська міська рада
6 та 7 січня усі Територіальні Центри надання адміністративних послуг Львова матимуть вихідні. В інші дні ЦНАПи працюватимуть за звичним графіком:
Читайте також: У Львові організовують Святвечір для бездомних
Нагадаємо, ЦНАПи є у кожному районі Львова. Личаківського і Галицького районів – на вулиці Левицького, 67, Сихівського району – на проспекті Червоної Калини, 72а, Шевченківського району – на вулиці Хвильового, 14а та на вулиці Шевченка, 354, Залізничного району на вулиці Виговського, 32, а Франківського району на вулиці Чупринки, 85. Також є ЦНАП на площі Ринок, 1.
Читайте також: Купити чи продати валюту можна буде у банкоматі
Фото ілюстративне – tvoemisto.tv
Марічка Курило
----------
2019-01-05
Розклад Різдвяних Богослужінь у катедральних храмах Львова
У неділю, 6 січня, та понеділок, 7 січня, у катедральних храмах Львова відбудуться Різдвяні Богослужіння та колядування
Розклад Богослужінь опублікувала прес-служба ЛМР.
6 січня 2019 року, неділя перед Різдвом Христовим, Надвечір’я Різдва Господа Бога і Спаса нашого Ісуса Христа
7.30 — Божественна Літургія
9.00 — Божественна Літургія
11.00 — Божественна Літургія
16.00 — Велика Вечірня. Велике Повечір’я з Литією.
21.30 — Велика Утреня
22.30 — Архиєрейська Божественна Літургія св. Василія Великого (очолить єпископ-помічник Львівської Архиєпархії Владика Володимир (Груца)
7 січня 2019 року, понеділок, Різдво Господа і Спаса нашого Ісуса Христа
8.00 — Архиєрейська Божественна Літургія, Мирування. Очолить Митрополит Львівський Ігор (Возьняк)
11.00 — Божественна Літургія, Мирування.
17.00 — Велика вечірня
8 січня 2019 року, вівторок, Собор Пресвятої Богородиці
7.30 — Божественна Літургія
9.00 — Божественна Літургія
11.00 -Божественна Літургія
15.00 — Молитва за дітей (рух «Матері в молитві»)
17.00 — Вечірня
9 січня 2019 року, середа, св.ап.первомч. й архидиякона Стефана
7.30 — Божественна Літургія
10.00 — Божественна Літургія
18.00 — Божественна Літургія
Читайте також: Купити чи продати валюту можна буде у банкоматі
6 січня 2019 року, неділя, Надвечір’я Різдва Господа Бога і Спаса нашого Ісуса Христа
8.00 — Божественна Літургія
10.00 — Божественна Літургія
17.00 — Всенічне бдіння
7 січня 2019 року, понеділок, Різдво Господа і Спаса нашого Ісуса Христа
7.30 — Божественна Літургія
9.00 — Божественна Літургія
11.00 — Божественна Літургія, очолить Митрополит Львівський і Сокальський Православної Церкви України Димитрій (Рудюк)
18.00 — Велика вечірня з колядками
8 січня 2019 року, вівторок, Собор Пресвятої Богородиці
8.00 — Божественна Літургія
10.00 — Божественна Літургія, Архиєрейським чином, очолить Митрополит Львівський і Сокальський Православної Церкви України Димитрій (Рудюк)
18.00 — Вечірня з колядками
9 січня 2019 року, середа, св.ап.первомч. й архидиякона Стефана
8.00 — Божественна Літургія, Панахида за померлими
10.00 — Божественна Літургія
18.00 — Вечірня з колядками
Читайте також: Смертельні випадки кору, довакцинація і якість вакцини. Про що говорила Супрун у Львові
6 січня 2019 року, неділя, Надвечір’я Різдва Господа Бога і Спаса нашого Ісуса Христа
16.00 год. — Велике Повечір’я
7 січня 2019 року, понеділок, Різдво Господа і Спаса нашого Ісуса Христа
7.00 год. — Божественна Літургія (заплановано, що очолить Митрополит Макарій (Малетич))
9.00 год. — Божественна Літургія
11.00 год. — Божественна Літургія
8 січня 2019 року, вівторок, Собор Пресвятої Богородиці
7.30 год. – Божественна Літургія
9.00 год. — Божественна Літургія
11.00 год. — Божественна Літургія
6 січня 2019 року, неділя, Надвечір’я Різдва Господа Бога і Спаса нашого Ісуса Христа
07.00 — Божественна Літургія
09.00 — Божественна Літургія
11.00 — Божественна Літургія. Після Літургії звершується Велика вечірня
17.00 — Всенічне бдіння з літією
2.30 — Різдвяна Літургія
7 січня 2019 року, понеділок, Різдво Господа і Спаса нашого Ісуса Христа
8.00 — Божественна Літургія
10.00 — Божественна Літургія
17.00 — Божественна Літургія з колядками
8 січня 2019 року, вівторок, Собор Пресвятої Богородиці
8.00 — Божественна Літургія
10.00 — Божественна Літургія
17.00 — Божественна Літургія з колядками
9 січня 2019 року, середа, св.ап.первомч. й архидиякона Стефана
8 .00 — Божественна Літургія
10.00 — Божественна Літургія
5 січня, субота
17.00 — урочиста Літургія, Навечір’я Різдва Богоявлення, читання Святого Письма
6 січня 2019 року, неділя, Надвечір’я Різдва Господа Бога і Спаса нашого Ісуса Христа
11.00 урочиста Літургія, водосвяття
7 січня 2019 року, понеділок, Різдво Господа і Спаса нашого Ісуса Христа
11.00 — Божественна Літургія
Юлія Василина
----------
2019-01-05
Сьогодні у Стамбулі підписують Томос: хто поїхав від України?
Церковна грамота підтверджує, що вперше за 300 років Українська православна церква здобуде абсолютну незалежність
Церковна грамота підтверджує, що вперше за 300 років Українська православна церква здобуде абсолютну незалежність
У Стамбул прибула велика делегація на чолі з президентом України Петром Порошенком. Також серед присутніх – спікер парламенту Андрій Парубій і митрополит ПЦУ Епіфаній, якому вселенський патріарх Варфоломій вручатиме Томос 6 січня.
Про це пише прес-служба Верховної Ради України.
Читайте також: За українське насіння фермерам Львівщини відшкодовуватимуть частину коштів
Порошенко і Парубій 5 січня зустрінуться з Президентом Турецької Республіки Реджепом Таїпом Ердоганом і візьмуть участь у церемонії підписання Томосу Вселенським Патріархом Варфоломієм.
6 січня українська делегація візьмуть участь у Церемонії вручення Томосу, Божественній Літургії, у Церемонії освячення води у затоці «Золотий Ріг».
Також у програмі – відвідати могилу українського політичного діяча В.В.Мурського на Католицькому кладовищі і побувати на Церемонії освячення води в Патріаршому Храмі Св.Георгія.
Юлія Василина
----------
----------
2019-01-06
У Львові відбувся Святвечір для потребуючих
Під час вечері усі разом співали колядок та вітали один одного з Різдвяними святами
Сьогодні, у переддень Різдва Христового, спільнота взаємодопомоги «Оселя» організувала Святвечір для людей у потребі, які через різні життєві обставини не мають змоги відчути духовну атмосферу Різдва у родинному колі. Різдвяна вечеря традиційно відбулась у Львівському палаці мистецтв (вул. Коперника, 17). Долучився до Святвечора і розділив спільну трапезу з потребуючими міський голова Львова Андрій Садовий.
Про це повідомляє прес-служба Львівської мерії.
Вечеря розпочалась із молитви та благословення Митрополита Ігоря.
«Щиро вітаю вас з великим святом Христового Різдва. Це свято закликає нас, щоб ми звернули на особу Ісуса Христа, який є нашим Спасителем. Наше життя не завершується тут, на землі, а наше життя, життя нашого духа продовжується у небесах. Стараймось довірити своє життя Ісусові Христові, щоб на тій великій вірі і довірі ми отримали вічну, щасливу нагороду. Бажаю усім радісного свята Різдва Христового», — сказав Митрополит Ігор.
Під час вечері усі разом співали колядок та вітали один одного з Різдвяними святами.
Зазначимо, що уже впродовж 15-ти років «Оселя» організовує Святвечір для бездомних людей, неповносправних, малозабезпечених. Допомагають у закупівлі і приготуванні страв благодійники та волонтери.
Нагадаємо, сьогодні Різдвяні святвечори для потребуючих організовують також Центр обліку та нічного перебування бездомних осіб (вул. Кирилівська, 3а), Український католицький університет (вул. Хуторівка, 35а), БФ «Справа Скарбека». Завтра ж у храмі Покрови Пресвятої Богородиці (вул. Личаківська, 175) відбудеться традиційний Різдвяний обід для потребуючих. Його організовує Спільнота святого Егідія спільно з парафією Храму.
Фото: ЛМР
Орест Дрималовський
----------
2019-01-06
Українські полярники зустрінуть Різдво у найпівденнішій каплиці світу
Каплиця на станції "Академік Вернадський" була зведена у 2011 році
На українській антарктичній станції «Академік Вернадський», де розташована найпівденніша у світі культова споруда – каплиця Святого Володимира, полярники готуються до святкування Різдва.
Про це повідомляє прес-служба Національного антарктичного наукового центру.
За словами капелана експедиції, метеоролога-озонометриста Олександра Полудня, напередодні полярники розчистили снігові замети двометрової висоти, щоб звільнити шлях до каплиці, де 7 січня зможуть помолитися чи поставити свічку.
Каплиця була зведена на станції у 2011 році.
“Різдво – родинне свято, але наші сім’ї знаходяться далеко від нас, за 15 тисяч кілометрів. Тому тут, на антарктичній станції, ми намагаємося хоч трохи відтворити атмосферу українського Різдва. Кухар Василь Омелянович приготує на Святвечір 12 страв, обов’язково буде і кутя, співатимемо колядки, хто які знає з дитинства. А от колядувати нам нікому – найближчі “сусіди”, американська станція “Палмер”, знаходяться за 52 км”, – розповів Олександр Полудень.
Нинішнє Різдво українські полярники зустрічають у “компанії” небувало великої кількості пінгвінів. За словами начальника станції Віктора Ситова, цьогоріч в околицях станції вчені-біологи нарахували 850 особин. Наприкінці грудня, повідомляють учені, вилупилися перші дитинчата пінгвінів.
Фото: прес-служба Національного антарктичного наукового центру
Орест Дрималовський
----------
2019-01-06
Аеропорт “Львів” відновив роботу після інциденту з літаком Turkish Airlines
В аеропорту з'ясовують, що стало причиною надзвичайної ситуації
Літак авіакомпанії Turkish Airlines, що викотився із злітно-посадкової смуги, відбуксирували на перон, а Міжнародний аеропорт «Львів» відновив свою роботу.
Про це повідомила прес-служба аеропорту.
“Проводиться розслідування та з’ясовуються причини інциденту, про результати якого буде повідомлено додатково”, – йдеться у повідомленні.
Технічні підрозділи аеропорту працюють над очищенням злітно-посадкової смуги від снігу.
Також розпочато реєстрацію пасажирів. Рейси виконуватимуться з огляду готовності повітряних суден до відправлення.
Фото: lviv.depo.ua
Читайте також: Розпродаж від Wizz Air: авіаквитки зі Львова до Вроцлава – 290 грн
Орест Дрималовський
----------
2019-01-06
Літак рейсу “Львів – Стамбул” викотився за межі злітної смуги в аеропорту “Львів”
Пасажирів евакуювали у термінал "А"
 
“Була оголошена аварійна тривога і рятувальники прибули на місце події. Жоден з 59 пасажирів і 6 членів екіпажу, що перебували на борту судна, в результаті інциденту не постраждали”, – йдеться у повідомленні.
 
Літак не отримав значних пошкоджень.
 
Пасажирів висадили з літака та доставили у термінал “А”.
 
Читайте також: Розпродаж від Wizz Air: авіаквитки зі Львова до Вроцлава – 290 грн
 
Фото: FB/Міжнародний аеропрт “Львів”
Орест Дрималовський
----------
2019-01-06
Розпродаж від Wizz Air: авіаквитки зі Львова до Вроцлава – 290 грн
Серед бюджетних напрямків – Вроцлав, Катовіце та Братислава
Угорська авіакомпанія Wizz Air почала продаж квитків зі знижкою 20%.
Про це повідомляє lowcostavia.com.
Найдешевші авіаквитки коштують від 290 гривень в один бік:
На відміну від попередніх схожих розпродажів, авіаквитки зі знижкою можна придбати на офіційному сайті компанії впродовж двох днів – 5 та 6 січня.
Нагадаємо, угорський лоукостер Wizz Air весною запускає рейси зі Львова до Копенгагена, Риги та Праги.
Орест Дрималовський
----------
2019-01-06
Як їздитимуть на Різдво комунальні маршрутки
Вісім автобусних маршрутів ЛК АТП № 1 курсуватимуть за спеціальним графіком
Вісім автобусних маршрутів ЛК АТП № 1 курсуватимуть за спеціальним графіком
Решта маршрутів – у режимі вихідного дня.
Маршрути № 1А, 3А, 5А, 6А, 9, 10,16, 20, 29, 32, 46 та шатл-бас у Винниках курсуватимуть за зміненими графіками у першій половині дня, повідомили у прес-службі ЛМР.
Читайте також: Куди піти на Новий рік та Різдвяні свята: перелік головних подій у Львові
Решта маршрутів, які обслуговує ЛК АТП № 1, працюватимуть за графіками вихідного дня без змін.
Юлія Василина
----------
2019-01-06
Віднині у львівських трамваях лунатимуть колядки
Насолоджуватись різдвяними піснями ми зможемо до 19 січня
Вже вкотре, у час новорічно-різдвяних свят, пасажири електротранспорту Львова матимуть нагоду послухати українські колядки у новому виконанні.
Речник ЛКП “Львівелектротранс” Іван Бондар, розповів, що цьогоріч різдвяні пісні прозвучать в інтерпретації та виконанні молодого львівського співака Даниїла Остюка. 
“Ми маємо багато позитивних відгуків від наших пасажирів. Люди до нас телефонують і запитують, чи увімкнемо ми знову колядки. Це подобається як дітям, так і дорослим львів’янам та гостям міста, тому що це наш галицький колорит, ми маємо чим похвалитися: є багато варіантів та обробок пісенної лірики від молодих сучасних виконавців”, – додав Бондар.
Читайте також: Розклад Різдвяних Богослужінь у катедральних храмах Львова
У “Львівелектротрансі” розглядають можливість створити плейлист із колядок у виконанні кількох співаків чи гуртів.
 
Мар'яна Галькович
----------
----------
2019-01-07
Кутя з євшан-зіллям
Різдвяні святкування емігрантів з Галичини та України у міжвоєнний час
З початком року ми входимо у фазу затяжних зимових свят, вийти з яких зуміємо лише ближче до кінця січня. У цей світлий та радісний період наше життя переповнене зустрічами з рідними і теплим спілкуванням, позбавлене суєти робочих буднів. Тому в цей час ми повинні бути по-особливому вдячними тим, хто своїм подвигом і самопожертвою зробив описане можливим – усім захисникам, які тримають оборону на Сході нашої країни, більшість з яких зустрічають Різдво далеко від дому і рідних. Не схожою, але частково подібною була ситуація і в українських емігрантів, які в минулому також не мали нагоди святкувати Різдво вдома. На відміну від сучасних героїв, яких поза домом тримає обов’язок, причини перебування виселенців з України далеко від рідної землі у кожному з випадків були різними. Тим не менше, іскорку рідного вони щороку намагалися засвітити разом із вогнями ялинки. Окремі з таких історій пропонуємо до Вашої уваги.
Хоч досить чисельним було представництво вихідців з українських територій у Чехії, але не все у них велося легко. У періодиці трапляються відомості про брак шкіл і священиків. У газеті “Діло” повідомлялося про бажання батьків віддавати дітей до українських шкіл у Празі, але останні були призначені головно для буковинців – не для галичан. Отож, діти потрапляли до німецьких і чеських шкіл. Частково рятували ситуацію організації на кшталт Українського комітету опіки над шкільною молоддю у Празі. Опираючись на підтримку меценатів, вони забезпечували дітей їжею, теплим одягом, книгами і ін. До дня святого Миколая закупили подарунки: інструменти для писання і малювання, яблука, горіхи і цукерки. На Різдво організували для дітей ялинку, пригощали їх різними стравами, кутею, домовились про виступ хору. Ніби і не так багато, але приємно і по-домашньому.
Читайте також: Українська вишивка ще здивує світ,- Роксоляна Шимчук
Не простою була ситуація для української громади у 30-х роках ХХ століття у Нью-Йорку. У місті фактично було дві групи вихідців з українських територій – старші і молодші. При цьому, кожна з них мала свої організації і інтереси; представники груп навіть не завжди пересікалися на святкуваннях чи у повсякденні. Тим не менше, різдвяні свята все ж зводили їх разом. Зокрема, Служба Божа, яка відбувалась о півночі – у денну пору на кожного з них чекала робота. Що цікаво, навіть тут між групами було різноголосся. Діти, народжені в США, не розуміли колядок. У школі вчили літературного варіанту текстів пісень. Натомість, їх батьки співали колядки з архаїзмами. Як зазначив дописувач “Діла”, який розбирався у ситуації, молодь тому радо йде до церков, де співають англійською. Так переривається наша традиція. Отож, на його думку, є потреба зібрати комісію знавців мови і церковної традиції, аби уніфікувати тексти колядок, надрукувати нові варіанти і розіслати їх українським церквам. Тоді діти в Америці будуть знати, що разом з ними колядки співають мама і тато, а також – українці у Канаді, Австралії, Бразилії, рідній землі і ін.
Читайте також: 100 років: на Львівщині живе вогнеборець-довгожитель
Вдалося натрапити у періодиці і на скромне повідомлення про буття української общини у Манчестері. Так, на Різдво 1934 року до них прибув “український католицький священик з Брукселі, о. Боский (Ван ден Босше)”. У неділю він мав богослужіння, на яке українська громада Манчестера зібралась у “цілості”, аби відсвяткувати Різдво за “старим українським звичаєм”. Між вихідцями з українських територій на богослужінні були присутні і окремі англійські гості, яким, якщо вірити дописувачу “Діла”, відправа і співи дуже сподобалися.
Цікаво було переглядати матеріал про українську школу у Братиславі. Властиво, що головними її відвідувачами були діти, які народилися та виростали “на чужині” і про Україну могли чути тільки від батьків та вчителів. На Різдво для них та їхніх батьків у школі влаштували свято з українським колоритом, активним залученням дітей, їх виступами. На дійстві колядували з зіркою у “жовто-блакитних барвах”. У той момент ще погасили світло і сяяла тільки ялинка. Надалі декламували поезію, співали народні пісні і танцювали. Між дітьми були і пластуни у національному одязі. Таке тепле свято влаштували для себе українці у Братиславі на Різдво.
Читайте також: Кава, вільнодумство та хіпі – феномен львівської «Вірменки»
Українська громада у Женеві на 1937 рік не була чисельною і не могла похвалитися значними успіхами у самоорганізації. Відтак, великою радістю для її членів став приїзд до них на Різдво отця В. Дурбака з Фрайбурґа, куди той приїхав на навчання з Риму. За активної участі кількох студентів з місцевої громади, священик відправив Службу Божу. По тому священнослужитель виголосив “дуже змістову і патріотичну проповідь”, яка “зробила на присутніх глибоке вражіння”. Під вечір кільканадцять осіб з української громади зійшлися до “панства Бачинських” за святковий стіл: на кутю, узвар і інші ласощі. Гості співали, спілкувалися і ін.
Переселенці з українських територій у місті Брно гуртувалась довкола різних організації. Одна з таких, Українська громада, доклала максимум зусиль, аби 6 січня 1938 року люди могли зібратися у залі Студентського Дому ім. Масарика на Святвечір. На столі традиційні наїдки, за столом учні українських шкіл. Все розпочалося з колядок – хор заспівав “Бог Предвічний”. Далі слово взяв голова Української Громади. У своєму виступі він закликав продовжувати працю і реалізовувати заповіт героїв Львова, Києва, Крут і Базару. По тому виступали і інші. Звучали побажання якнайшвидше зустрічати Різдво під рідною стріхою у Вільній Україні. Зрештою, перейшли до трапези. Закривали програму співами. У тому числі – дитячий хоч у національному одязі.
Читайте також: Українські полярники зустрінуть Різдво у найпівденнішій каплиці світу
Наступний сюжет трохи неоднозначний, але не згадати про нього не можна. У газеті “До перемоги!” знаходимо свідчення солдата, який у 1944 році святкував Різдво далеко від домівки. На чужині, у формі німецького воїна, той згадував про дзвони над рідною Галичиною, які сповіщають про свято Різдва Христового. Солдат сумував за домом, але без свята не залишився. У просторій залі військового клубу добровольцям організували спільну вечерю. Він з товаришами заспівали “Бог Предвічний народився”, на кожного солдата за довгими столами чекав подарунок від Військової Управи. Командир виголосив промову німецькою, а по тому до солдатів звернувся і їхній поручник, але українською. Після вечері колядки, народні і стрілецькі пісні. Наступного дня для солдатів організували поїздку до місцевості, де було багато працівників з Галичини. Не один тоді зустрів братів і сестер, яких давно не бачив. Тижневик “До перемоги” – це видання військової управи дивізії “Галичина”. Солдат також був добровольцем цієї структури.
Між повідомленнями про святкування Різдва, натрапляємо і на розповіді про його заборону. У “Ділі” за 1933 рік подано новину, що в Радянському Союзі введено в дію подібну заборону. Якщо хтось наважувався на продаж ялинки, грозили карою. Церкви перетворили у антирелігійні музеї і вони проводили активні кампанії проти Різдва. Містами поширювали антирелігійні “летючки”, ходили бригади, які стежили за “порядком”. У школах вводили “дидактичні” хвилинки, а вистави у театрах і фільми в кіно також мали антирелігійний характер. Автор допису зазначав, що святкували потайки, вдома і без ялинки. Така ж картина і в Радянській Україні.
Читайте також: Час настав: у Стамбулі підписали Томос
Описані історії самобутні і зі своїми нюансами. Кожен з випадків – це маленький світ у великому калейдоскопі подій. Свої правила, традиції, звичаї і ритм життя. Тим не менше, в основі кожного з цих випадків була маленька іскорка української душі, а спільноти, історії яких подано, не переставали думати про рідне. Тішить, що вони організовувалися і не забували звідки вийшли. Тішить, що ними цікавились і про них писали тут, підтримували. Інколи видається, що подібних підтримки та взаєморозуміння нам і сьогодні бракує. І це добрий урок, а Різдво – вдалий час, аби цей урок засвоїти.
Більше інформації тут:
Євген Гулюк
----------
2019-01-07
На Різдво до Шевченківського Гаю (програма)
Традиційне святкування Різдва у Шевченківському Гаю відбудетсья 7 та 8 січня
За інформацією прес-служби ЛМР, святкування відбудеться 7 та 8 січня з 12:00 до 18:00. Відвідувачів чекають колядки, вертепи та традиційні різдвяні страви майже біля кожної хати Гаю. А на Головній сцені та на Вертепній галявині виступатимуть музичні гурти.
7-8 січня 2018 року, 12:00-18:00:
«Садиба, де файно колядують та частують пампушками»
«Садиба музики. Виставка автентичних музичних інструментах. Майстер-класи із виготовлення ляльок-мотанок»
«Вертепна галявина. Виступи вертепів та театралізовані дійства»
«Майстер-класи із виготовлення дідухів та павуків із соломи»
«Кузня та козацька слобода». Частування кулішем та козацькими смаколиками
Головна сцена «Різдво в гаю»
Читайте також: Різдво з копами. Львівські поліцейські запрошують дітлахів на свято
7 січня
Виступи колективу «Коралі», а також традиційний конкурс вертепів та театралізованих вертепних дійств.
8 січня
Виступи колективів «Ойкумена», дуету «Двійко», а також традиційний конкурс вертепів та театралізованих вертепних дійств.
Вертепна галявина
7-8 січня
14:00-16:00 Велика родинна коляда разом із вертепними дійствами.
Читайте також: Сніг, вітер і мороз: якою буде погода у Львові на вихідні та Різдво
Фото ілюстративне – Ваша Афіша – Ваш магазин
Андрій Теплий
----------
----------
2019-01-08
Не тримати руки у кишенях і не поспішати: У Нацполіції розповіли, як поводитись під час ожеледиці
Сьогодні майже у всіх регіонах країни – ожеледиця 
У Нацполіції дбають не лише про водіїв, а й про пішоходів. У зв’язку з погіршенням погодних умов, поліціянти розробили пам’ятку, як правильно поводитись тоді, коли пішохідні зони вкрила ожеледиця.
Правоохоронці нагадують, що при ожеледиці варто:
Читайте також: Сніг та мороз: погода у Львові на тиждень
Світлана Самборська
----------
2019-01-08
У ЛОДА вирішили боротися з кором
У лютому розпочнуть кампанію щодо збільшення рівня вакцинації від кору серед дітей шкільного віку
Львівщина впродовж року є лідером за кількістю хворих на кір. З 2018 рік зафіксували понад 11 тисяч випадків захворюваності. Незважаючи на це,дефіциту вакцини у місті немає. Станом на сьогодні, у наявності понад 52 тисячі доз бельгійської та американської вакцини, повідомив голова ЛОДА Олег Синютка.
Аби протидіяти захворюваності у лютому розпочнеться інформаційна кампанія про важливість вакцинації.
У межах візиту на Львівщину в.о. Міністра охорони здоров’я Уляна Супрун зазначила, що відповідно до наказу МОЗ невакцинованих дітей не допускатимуть до навчання у школах та дитячих садочках. За її словами мобільні бригади приїжджатимуть від школи до школи та вакцинуватимуть дітей. В області є 52 навчених експерти щодо вакцинації. Якщо батьки проти щеплення у школі – можуть звернутися до свого лікаря.
У межах проекту планується провести імунізацію понад 20 тисяч школярів Львова та Львівської області.
Читайте також: Як повернутися у робочий ритм життя після свят
Світлана Самборська
----------
2019-01-08
У поштових відділеннях можна буде обміняти валюту
Це нововведення набуде чинності наступного місяця
Незабаром в українців з’явиться можливість купувати і продавати іноземну валюту не тільки в банках чи обмінних пунктах небанківських фінансових установ, а й у поштових відділеннях. Про це повідомляє ресурс FinClub.
Відповідні зміни вже затвердили у НБУ, а чинності вони набудуть 7 лютого 2019 року одночасно зі законом “Про валюту і валютні операції”.
Згідно з постановою, оператори поштового зв’язку зможуть отримати в НБУ ліцензії на проведення банківських операцій за наявності більше 50 структурних підрозділів, які розташовуються на 50% території України; отриманні не менше 50% доходів від діяльності в сфері надання поштових послуг.
Читайте також: Купити чи продати валюту можна буде у банкоматі
Регулятор пом’якшив умови видачі ліцензій на здійснення діяльності з торгівлі валютними цінностями у готівковій формі небанківським фінансовим установам.
Наприклад, вдвічі зменшено мінімальний розмір власного капіталу НФУ до 5 мільйонів гривень з 10 мільйонів гривень за умови, що фінансова установа здійснюватиме таку діяльність з використанням не більше 50 структурних підрозділів.
Читайте також: Андрій Садовий: “Економічні підрозділи СБУ та поліції “кошмарять” бізнес”
Небанківські фінансові установи та національний оператор поштового зв’язку, які вже мають генеральні ліцензії на здійснення валютних операцій, матимуть півроку перехідного періоду, щоб організувати свою діяльність відповідно до нових вимог.
Мар'яна Галькович
----------
2019-01-08
На Львівщині почали будувати 4 сільські амбулаторії
Чиновники сподіваються, що це сприятиме покращенню здоров'я людей
У Львівській області розпочали будівництво 4 амбулаторій загальної практики сімейної медицини. Йдеться про появу нових закладів у Перемишлянському, Стрийському та Турківському районах.
“Після того, як Президент оголосив про підтримку сільської медицини, ми внесли багато пропозицій щодо реалізації цього проекту. Сподіваюсь, нові амбулаторії допоможуть збільшити народжуваність та сприятимуть покращенню здоров’я мешканців. Це один із тих кроків, що дозволяє нашій країні рухатись у правильному напрямку”, – розповіла директор департаменту охорони здоров’я ЛОДА Ірина Микичак.
Амбулаторії загальної практики сімейної медицини – ультрасучасні заклади, і будуватимуть їх за уніфікованими проектами. Будівництво сільських амбулаторій відбуватиметься таким чином, щоб охопити всю територію Львівської області, адже важливо, аби кожна людина могла вчасно та якісно отримати необхідну медичну допомогу.
Читайте також: Сьогодні починається реєстрація на пробне ЗНО
До слова, у межах президентської ініціативи з розвитку і підтримки сільської медицини на Львівщині збудують 43 нові лікарські амбулаторії.
Мар'яна Галькович
----------
2019-01-08
Андрій Садовий: “Економічні підрозділи СБУ та поліції “кошмарять” бізнес”
Очільник Львова зізнався, коли востаннє давав хабара та як планує боротися з корупцією
Ми поспілкувалися з міським головою Львова та кандидатом у президенти України – Андрієм Садовим. Поговорили про зроблене минулого року у Львові та про плани на 2019, а також про гроші, корупцію та цілі. 
Пане Андрію, які підсумки 2018 і з чим мерія почала 2019?
Головна задача влади – не заважати людям, люди самі все зроблять. Міський голова – це стратег, який визначає напрямок руху міста. От ми собі поставили задачу в 2017 році суттєво змінити ситуацію з громадським транспортом: ми інвестували 800 мільйонів гривень, купили 150 автобусів. І коли вони всі вийдуть на маршрути, ви побачите зміни, очікувані давно. Плюс, вже відбувся тендер по тролейбусах і перемагає завод “Електрон” – це 50 тролейбусів, які вони будуть робити. Вже на фінальній частині співпраця з Європейським інвестиційним банком: ще один проект, який стосується 100 автобусів і ще порядку 10, здається, трамваїв. І ми ведемо перемовини з Міжнародною фінансовою корпорацією, яка готова профінансувати випуск 100 електробусів. Це взагалі буде хіт. Таким чином, будемо мати повне домінування комунального транспорту, це означає контроль над якістю послуг. Плюс електронний квиток, який плануємо цього року перевести в активну фазу. Тобто, громадський транспорт, як кейс, буде закритий. 
Може бути таке, що згодом АТП-1 витіснить приватних перевізників?
Мені це невигідно. Якщо вони будуть мати якісний транспорт і будуть надавати якісний сервіс, то нехай працюють. В нас інша проблема ще є: мало того, що треба ще автобусів купити – ще водіїв потрібно знайти.
Читайте також: Від скандальних забудов до транспортного колапсу: головний архітектор Львова про «наболіле»
Я дуже приємно задоволений, що нам вдалося пройти левову частину дороги по будівництву заводу: провели два етапи тендеру, ми очікуємо вже фінального рішення ЄБРР десь у лютому по назві компанії, яка буде будувати. Це буде один з перших заводів в Україні. Думаю, що швидко буде оголошений тендер на рекультивацію полігону, тому що першочергові етапи зроблені нормально, почалася вже дегазація. В кожному напрямку є речі, за які я гордий. 
У 2018 році ми додатково відкрили 1000 додаткових місць в садочках і на 2020 рік вже вийдемо з нульовою чергою. Ми підтримуємо приватні садочки, даючи 30% фінансування на кожну дитину. І тут, власне, є синергія, тому що є батьки, які хочуть давати дитину тільки в приватний садочок. 
Яке найбільше недопрацювання?
Те, що ми не почали роботи по вулиці Шевченка, не почали ремонт площі Двірцевої, не почали ремонт вулиці Бандери. Я не очікував такої великої дискусії серед громадськості, скільки камінчиків має залишатися. Рік часу пішов на ту дискусію, але вже допроектовуємо. Мій жаль в тому, що я хотів ці роботи розпочати у 2018 році, а вони почнуться у 2019. Можливо це вплине на якість.
Пане Андрію, які у Вас стосунки з Олегом Синюткою?
Робочі. Поза роботою у мене з ним немає і ніколи не було ніяких стосунків.
В одному зі своїх останніх інтерв’ю Ви кажете, що Порошенко ревнивий до своїх підлеглих, а Ви?
Я до своїх колег є прискіпливий. Я вимогливий, але з іншої сторони довіряю. Можу пробачити раз, два, але третій раз вже не пробачаю. Насправді, на помилках ми також вчимося, але коли людина системно починає робити помилки, тоді треба їй дякувати.
Читайте також: «Нові маршрутки, збільшення їхньої кількості, чистота – усе буде, але після підняття тарифу», – голова Асоціації перевізників Львівщини
Яка Ваша найбільша ціль?
Для мене сьогодні велика ціль – збудувати успішну державу. Хіба може бути щось крутіше для менеджера, для керівника, для політика? І я вважаю, що це можливо, враховуючи цей потенціал, який ми маємо в Україні. 
Фактично, ця країна після здобуття незалежності знаходиться в окупації. Олігархи, феодали окупували країну і висмоктують з неї всі ресурси. 0,1 відсотка можновладців контролюють всю країну, тому люди є бідні – в кожного з нас забирають з кишені гроші, забирають майбутнє дуже часто.
Коли ми говоримо про боротьбу з корупцією, не можна побороти в країні корупцію, якщо її очолюють перші керівники держави. Петро Олексійович прекрасно поінформований про те, що відбувається і якби він захотів це припинити – це було би зроблено елементарно. Але це не робиться, а значить це вигідно.
Коли востаннє давали хабара?
Я би не називав це хабар. Пам’ятаю, коли прийшов з армії і мені треба було в паспорті мати візу для поїздки в Польщу, то я мусів якось домовлятись. Щось дарував тоді. А як міський голова, то ніколи не робив такого. Стараюсь не бути чинником, який це розвиває.
А чи є хабарництво у міськраді зараз?
Чисто статистично, думаю, що напевно так. Якщо брати статистику, то завжди є люди, які беруть. Я не думаю, що є місто чи міська влада, де немає таких фактів. Якщо ми їх виявляємо, то автоматично виганяємо з роботи. Без дискусій. У нас немає покарань за хабарництво в Україні. Тебе можуть лише вигнати, якщо є підозри, що людина нечесна на руку. 
Як Ви боретесь з хабарниками та чи були такі випадки протягом останніх років?
Просто говорю: “Пиши заяву і до побачення”. За останній рік не було таких випадків, але загалом у роботі траплялися. Я навіть почав свою роботу
у нас був один заступник керівника району і він був спійманий на хабарі. Тоді кримінальну справу закрили і через декілька місяців він повернувся на роботу.
Якщо ти сам не очолюєш корупцію, то ти можеш її побороти. Для цього треба на посади брати людей, які мають нульову толеранцію до корупції. Наприклад, якщо б ми мали на посаді генерального прокурора Оксану Сироїд, то не треба би було змінювати законодавство, щоб прокурор працював без вищої юридичної освіти. Я вірю в її чесність. Не було би цієї клоунади. Це саме стосується судової системи. Коли керівники держави пробують “гнути” суддів до того, щоб вони приймали ті чи інші рішення і вони йдуть на зговір, тоді ти вже не можеш мати інший вплив, що не беріть хабарів. Вони беруть і говорять, що ми вас слухаємо і не заважайте нам заробляти. Риба гниє з голови. Це саме стосується поліції. Рідко яка справа доходить до фіналу. Дуже часто в тих коридорах все губиться. Немає політичної волі. Наша корупція специфічна. Домінантом є політична корупція, а у парламенті одиниці людей, які приймають рішення. Дуже часто ці люди працюють як робітники, а їхні боси сидять поза межами парламенту. І через політичну корупцію вони отримують прибутки. 95% всіх українських партій – власність олігархів і феодалів. Раби ходять на роботу. Такі реалії.
Читайте також: Юлія Гвоздович: Багато людей навіть не здогадуються, скільки всього вони можуть зробити, не будучи депутатами
То як боротися з такими реаліями?
Якщо говорити загалом про наше бачення мінімізації корупції, то тут цікаву ідею озвучив Соболєв. Згідно чинного законодавства можна порушити кримінальне провадження проти будь-кого. Хтось дав покази, що людина є нечесною і це можна дослідити. В рамках цього дослідження чиновник, якщо не зможе пояснити, як він придбав будинок, машину чи інші майнові цінності, то їх можна конфіскувати. Щоб 25% коштів, які можна вилучити від конфіскації, витрачати на підтримку соціальних активностей: лікарні, школи, допомагати бідним людям. Щоб всі українці були зацікавлені в тому, щоб виявляти корупціонерів. 
Другий чинник – максимальна цифровізація. Треба обліковувати всі процеси. Та ж сама митниця. Елементарно: є товар – з польської сторони виїжджає, а по документах в Україну не в’їжджає. Питання: що треба зробити? Потрібно робити спільний контроль, або синхронізувати інформацію. Але її немає. Чому? Ми на цьому губимо приблизно 100 мільярдів гривень. Бюджет не витримує і кошти йдуть по приватних кишенях. Держава втрачає ще один бюджет країни через корупцію, плюс, це створює внутрішню недовіру. 
Близько 50% економіки країни перебуває у тіні. Податкова шкала є надто великою. Є економічний термін шкала Лаффера, який дослідив, що є оптимальні податки, які люди будуть платити. Якщо ви зробите їх більшими, то вони просто не платитимуть. Має бути оптимальний чинник.
Податки – це проблема. Який варіант Ви придумали?
Я пропоную, щоб ми почали переходити до податку на невиведений капітал замість податку на прибуток. Для чого це потрібно? Коли є податок на прибуток, то завжди податкова має зауваження чи правильно ти на витрати відніс ті чи інші речі. Завжди можна тобі виставляти претензії, акти, а потім на листочку пишуть скільки маєш дати готівкою. А коли податок на невиведений капітал – все, що ти інвестуєш “ок”, якщо забираєш кошти – платиш податок. Це дало позитивний ріст у Грузії, Естонії та Латвії. Потрібно позакривати економічні підрозділи в СБУ та поліції, тому що вони “кошмарять“ бізнес. Податкова розглядає бізнес, як ворога, з яким треба воювати. 
Хто спонсорує вашу кампанію? Чиї це бігборди з текстом”Наступний/Наступ” і що Ви хочете цим сказати?
Це громадська організація “Самопоміч”, яка має прихильників, які сплачують туди певні кошти. За них ця реклама і фінансується. Наша ідея і моя в тому числі. Наступ на корупцію, на хамство, на байдужість. Наступ, щоб ми мали краще життя.
Читайте також: Від гастрономічного до культурного: яким насправді є туризм у Львові?
З яким гаслом йдете на президентські вибори?
Саме зараз. Треба перемагати. Ніхто в світі не поважає еліту України, яка грабує власний народ. Так роблять тільки окупанти. 
Скільки взагалі плануєте витратити коштів?
Це залежить від того, скільки я зможу залучити коштів. Фактично, після реєстрації, посвідчення (кандидата в президенти – ред.), я думаю, отримаю всередині тижня і зможу відкрити виборчий фонд і буду звертатися до всіх небайдужих, щоб вони допомогли мені з фінансуванням виборчої кампанії. У нас є багато членів партії, у нас є багато прихильників. Кожен, хто скільки може: хто 10 гривень, хто 100, хто 1000. Партія “Самопоміч” заплатила 2,5 мільйони гривень. Мої особисті кошти будуть поступово витрачатися. Навіть розглядаю продаж частини акцій нашого сімейного бізнесу.
На час передвиборчої кампанії, ви йдете у відпустку. Скільки вона триватиме і за чий рахунок?
Відпустка за мій рахунок. Як міський голова, я маю обмежений термін відпустки. Лютий, березень і, дай Бог, квітень я буду займатися поїздками по Україні. Це буде надзвичайно цікаво для мене:більше пізнати свій рідний край. Працюючи міським головою, ти сконцентрований більше на місті і не маєш фізично часу.
І останнє: як ставитеся до легалізації зброї?
Я би хотів, щоб ця тема мала широке обговорення в суспільстві. І, можливо, навіть винести це питання на загальноукраїнський референдум. Воно є важливе, тому що ми воююча країна. В нас, ще в радянські часи, була чітка норма, що насильство може бути лише зі сторони держави – це правильно, але коли сьогодні з’являється море різних парамілітарних структур і коли бандити мають зброю, яку хочуть, а прості люди себе не мають чим захистити, тоді є питання: як батько має захищати своїх дітей?
Усі фото – Орест Дрималовський.
Мар'яна Галькович
----------
2019-01-08
У Львові активно працюють два пункти обігріву
Мерія просить повідомляти про місця перебування бездомних осіб
Сьогодні у місті працює два приміщення, де люди без домівки можуть провести ніч, попити гарячого чаю та отримати необхідну допомогу.
Пункт обігріву у приміщенні Центру обліку та нічного перебування бездомних осіб на вулиці Кирилівській, 3а, функціонує щоденно з 9 до 20 години. За необхідності у цьому пункті можна провести ніч та скористатися санітарно-гігієнічними послугами. У зимовий період центр працює у цілодобовому режимі.
Другий пункт обігріву на вулиці Личаківській, 56 працює за умови зниження температури до -10 градусів. Він діє у приміщенні благодійної організації «Регіональний центр соціальної адаптації».
В обох пунктах обігріву можуть перебувати одночасно по 30 осіб. Департамент гуманітарної політики Львівської міської ради звертається до усіх небайдужих повідомляти про факти та місця перебування бездомних осіб за тел.: 233 14 79, або 233 10 49. Також можна телефонувати на «Гарячу лінію міста» 15−80.
Для охочих допомогти – можна принести теплий одяг у Центр обліку на вулиці Кирилівській 3а.
Читайте також: Пандуси та тактильна плитка: в Україні почнуть діяти нові будівельні норми
Світлана Самборська
----------
2019-01-08
Як повернутися у робочий ритм життя після свят
Поради Уляни Супрун
Медики стверджують, що святкові дні є одними з найважчих у році для людського організму. Окрім позитивних емоцій ми отримуємо навантаження та чимало роботи під час підготовки. Також великий вплив має низька температура повітря, коротший світловий день та перехід у новий календарний рік. На усі ці фактори організм реагує втомою, млявістю та роздратуванням, тому коли приходить час йти на роботу–активність та продуктивність відсутні.
Уляна Супрун наголошує, що не можна ігнорувати втому, адже вона може свідчити не лише про наслідок святкових днів, а й про початок хвороби.
Найпоширеніші ознаки втоми:
Аби повернутися до нормального життєвого ритму необхідно скорегувати спосіб життя:
Поки немає ніякого спеціального медикаментозного лікування втоми, проте зміна поведінки неодмінно допоможе її подолати.
Читайте також: Смертельні випадки кору, довакцинація і якість вакцини. Про що Супрун говорила у Львові
Світлана Самборська
----------
2019-01-08
Пандуси та тактильна плитка: в Україні почнуть діяти нові будівельні норми
Ці норми покликані змінити повсякдення для маломобільних груп населення
Вже з 1 квітня в Україні набудуть чинності нові державні будівельні норми (ДБН), які сприятимуть створенню безбар’єрного простору для маломобільних груп населення. Про це повідомили на сайті Мінрегіонбуду.
За новими нормами, усі будинки та споруди в Україні повинні проектуватися та реконструюватися з елементами доступності. Зокрема:
“Сьогодні, за даними Держстату, в Україні налічується близько 3 млн осіб з інвалідністю. А за даними ВООЗ, інвалідність в Україні мають близько 10% від всього населення. 80% з них є працездатними та активними. Проте реалізація їхніх прав неможлива, доки в Україні не буде створено реальної доступності в громадських закладах та житлових будівлях, на вулицях, в транспорті та іншій інфраструктурі”, – стверджухє заступник міністра регіонального розвитку, будівництва та житлово-комунального господарства Лев Парцхаладзе.
Читайте також: На Львівщині підвищена небезпека сходження лавин
Нові ДБН містять близько 100 якісних змін для безпеки і комфорту кожного, у першу чергу, людей з інвалідністю, людей похилого віку, батьків з маленькими дітьми та вагітних жінок.
За словами Лева Парцхаладзе, нині майже 90% усіх пандусів в Україні збудовані неправильно, немає тактильної плитки, а більшість людей навіть не знають, для чого вона потрібна. Все це і мають змінити нові ДБН.
Мар'яна Галькович
----------
2019-01-08
Два популярні автобуси змінюють свої маршрути
Автобуси №47а та 5а змінять маршрут
Курсувати новим маршрутом розпочнуть вже 12 січня.
Автобус №47а відновить свій попередній маршрут і курсуватиме не до станції Підзамче, а з Червоної Калини до площі Різні.
Натомість №5а продовжить маршрут до станції Підзамче. Директор ЛК АТП–1 Орест Хамула розповів, що до 5а додадуть ще дві машини.
На обох маршрутах курсують нові 12–метрові автобуси.
Читайте також: Стало відомо, яким маршрутом курсуватимуть нові 12-метрові автобуси
Світлана Самборська
----------
----------
2019-01-09
На Львівщині до ПЦУ перейшли 5 храмів
Вже 5 парафій московського патріархату є у складі Православної церкви України
Загалом до московського патріархату належать 60 парафій Львівщини. Вже 5 вирішили долучитися до Помісної церкви.
Рішення про перехід приймає громада парафії. Для цього парох та віряни збираються та голосують за, або проти. Якщо більшість виступила за приєднання до ПЦУ – громада подає інформацію до ЛОДА та реєструє громаду.
Зараз реєстрація не відбувається, адже православні віряни очікують на погоджений та опрацьований згідно чинного законодавства прем’єрний статут Православної церкви України. Після його прийняття можна офіційно зареєструвати свою парафію та релігійну громаду, повідомила директор департаменту з питань культури, національностей та релігій Мирослава Туркало.
Для цього настоятель храму має звернутися у Львівську ОДА, як до органу, який здійснює реєстрацію статутів на території області. Також необхідно надати звернення громади, статут та протокол засідання.
Останнім до ПЦУ долучився храм у селі Карів, що у Сокальському районі.
Читайте також: Львів’янка посіла призове місце на «Різдвяних стартах»
Світлана Самборська
----------
2019-01-09
У Львові живуть понад 30 довгожителів
Усім вже є 100 років
31 житель міста Лева вважається довгожителем. Усі вони перетнули межу сторіччя. У 2018 році 100 років виповнилося 11 львів’янам, а решта відсвяткували 101 рік і більше.
Традиційно жителі Львова,які стають довгожителями отримують грошовий подарунок від міста у розмірі 5000 гривень. Також кожному імениннику дарують пам’ятну монету та вітальний лист від мера Андрія Садового.
На одноразову виплату у Львові передбачено кошти з бюджету. Минулого року виділили 145 тисяч гривень.
У місті живуть 12 львів’ян, яким вже 99 років і які є потенційними довгожителями.
Читайте також: Львів’яни можуть замовити у РАЦСі повторну шлюбну церемонію
Світлана Самборська
----------
2019-01-09
Переможцям радіодиктанту призи надішлють до 15 січня
Посилки переможцям радіодиктанту національної єдності перешлють через «Укрпошту»
Посилки переможцям радіодиктанту національної єдності перешлють через «Укрпошту»
З тими, хто не вказав свою адресу в електронному листі, також зв’яжуться до 15 січня.
Про це пише сайт «Детектор медіа» з посиланням на департамент організаційної роботи «Українського радіо».
«Переможці отримають свої подарунки посилками по “Укрпошті”. Кожна посилка включає в себе персональне наповнення, у тому числі сертифікат із запрошенням відвідати екскурсію у телецентрі “Олівець” протягом року. На сертифікаті зазначено контакти для реєстрації на екскурсію.Максимальний термін, коли будуть направлені привітання, це 15 січня», – сказали у департаменті.
Читайте також: Як в Україні вираховують розмір пенсії: формула
Окрім сертифікату, переможці отримають ще книги. Під час акції радіодиктанту ведучі не вказували, що під час відправлення листів у конвертах чи електронних листів слід написати поштову адресу, у зв’язку з цим частина переможців цього не зробили.
Нагадаємо, 17 грудня кураторка акції Аліна Акуленко в ефірі Першого каналу «Українського радіо» підбила підсумки XVIII радіодиктанту національної єдності. На сайті «Українського радіо» було оголошено 311 переможців радіодиктанту національної єдності у 2018 році.
 
Юлія Василина
----------
2019-01-09
На Львівщині сім’ї незаконно отримали субсидій на понад 8 мільйонів гривень
Деякі сім’ї Львівщини змушені повернути нараховану субсидію
За минулий рік нарахували 2 тисячі таких сімей
Причиною повернення стала неправдива інформація надана соцзахисту при заяві на нарахування субсидії. Соцзахистом ЛОДА було здійснено більш ніж 42 тисячі перевірок.
«Кожна сім’я має бути свідома того, що не слід приховувати доходи чи покупки, адже все одно доведеться повернути кошти. При виявленні таких випадків, людина повинна буде погасити суму наданої їй раніше субсидії. Кожен з нас має бути відповідальним, адже це кошти, які сплачуються іншими платниками податків», – заявила директор департаменту соцзахисту ЛОДА Наталія Кузяк.
Кошти повертатимуть у кілька етапів, адже суми є великими – загалом понад 8 мільйонів гривень. З них вже повернули більше 6,5 мільйонів.
Читайте також: Монетизація субсидій: уряд спростував чутки про рахунки в банку
 
Світлана Самборська
----------
2019-01-09
Львів’яни можуть замовити у РАЦСі повторну шлюбну церемонію
Громадянам пропонують провести ювілейну церемонію одруження та пригадати ті почуття, які переповнювали пару в день весілля
Громадянам пропонують провести ювілейну церемонію одруження та пригадати ті почуття, які переповнювали пару в день весілля
Ця послуга надається відділами державної реєстрації актів цивільного стану по всій Україні.
Про це у коментарі Galnet розповів начальник Львівського міського відділу державної реєстрації актів цивільного стану Зеновій Старосцінський.
Читайте також: Як в Україні вираховують розмір пенсії: формула
Ювілейні церемонії проводяться для зміцнення інституту сім’ї та скріплення сімейних відносин. Щасливо проживши зі своїм обранцем 25, а то й 50 років, охочі отримаєте можливість повторити обряд і нагадати собі про найщасливіший день життя. Закохані пари зможуть знову сказати «так» другій половинці та відчути незабутні емоції.
«У будь-якому ДРАЦСі надають послуги щодо проведення урочистих реєстрацій як шлюбу, так і ювілейних весіль. Ювілейні весілля та індивідуальні сімейні свята – це і перша річниця сімейного життя, і золоте, і діамантове весілля. Ми надаємо такі послуги. Після проведення оплати складається індивідуальна програма. Урочиста церемонія може відбутися як у приміщенні РАЦСу (від 807 грн), так і в іншому місці (від 1600 грн)», – розповів Зеновій Старосцінський.
Послугу можуть замовляти як сімейні пари, так і їх рідні чи друзі. Під час церемонії сімейним парам вручатимуть свідоцтво про шлюб. Щоправда, у ньому буде уточнення: «Повторно».
Юлія Василина
----------
2019-01-09
Львів’янка посіла призове місце на «Різдвяних стартах»
Всеукраїнські змагання зі спортивного орієнтування – «Різдвяні старти» відбувалися протягом 5 днів на Херсонщині
У них взяли участь 4 спортсменів з Львівщини. Одна з представниць області – Юлія Карпенко посіла призові місця.
Спортивне орієнтування започатковане у Скандинавії як елемент підготовки Збройних сил. Сьогодні це змагання, де за допомогою компасу та карти, учасники мають віднайти задані пункти та виконати певні завдання. Для цього необхідна хороша фізична підготовка, технічна, а також емоційна.
На нічній дистанції спортсмени Львівщини, зокрема Юлія Карпенко посіла 3 місце, Олена Федорова – 6, Сергій Бабич – 7 місце та Юрій Бадан – 22 місце.
На середній дистанції у заданому напрямку Юлія Карпенко виборола 2 місце, Олена Федорова – 8, Сергій Бабич – 13 місце та Юрій Бадан – 14 місце.
У трійку лідерів Юлія Карпенко увійшла і у змаганнях на довгу дистанцію у заданому напрямку, де посіла 3 місце. Спортсменка Олена Федорова виборола 9 місце, Сергій Бабич – 7 та Юрій Бадан – 19 місце.
Читайте також: У Дрогобичі про народження дитини знатимуть усі містяни
Світлана Самборська
----------
2019-01-09
Обережно, падають бурульки
Через перепади температури на дахах утворюються бурульки
Через перепади температури на дахах утворюються бурульки
А також на дахах будинків, особливо старих з похилою покрівлею, виступаючих архітектурних частинах будинків та великих деревах нагромаджується сніг. У будь-який момент бурулька чи частина снігу може впасти на землю.
Читайте також: Андрій Садовий: Економічні підозділи СБУ та поліції “кошмарять” бізнес”
Щоб ви не постраждали під час цього, рятувальники Львівщини нагадали про правила безпеки:
– по можливості необхідно триматись на відстані 3-5 метрів від будинків та інших споруд, вибираючи найбільш безпечний маршрут руху;
– водії, краще не припарковуйте свої машини біля будинків;
– ні в якому разі не заходьте за попереджуючі стрічки поблизу будинків чи дерев;
– не ходіть по вулиці у навушниках, бо не почуєте шуму, коли сніг падатиме з даху;
– не стійте під балконами, де висять бурульки.
Юлія Василина
----------
2019-01-09
У 2018 році контакт-центр Львівгазу опрацював 2,4 млн звернень споживачів
Клієнти ПАТ "Львівгаз" за 12 місяців 2018 року звернулись до контакт-центру компанії 2,4 млн разів
Клієнти ПАТ “Львівгаз” за 12 місяців 2018 року звернулись до контакт-центру компанії 2,4 млн разів
Споживачі можуть отримати дистанційну консультацію з будь-якого питання зателефонувавши за номером контакт-центру або написавши на електронну пошту. Впродовж 2018 року найчастіше клієнти консультувались в контакт-центрі з приводу квитанцій – 71 тис. звернень та з приводу звірки особового рахунку – 10,2 тис. звернень.
Отримати консультацію споживачі Львівщини можуть і за допомогою Особистого кабінету. В такий спосіб у 2018 році фахівцями контакт-центр було надано 25,6 тис. консультацій. Також в особистому кабінеті на сайті 104.ua доступна опція зворотнього дзвінка – Callback, якою впродовж минулого року скористались 11,3 тис. абонентів.
«Використання сучасних технологій дає нам можливість надавати всі консультації дистанційно. Наші віддалені сервіси: особистий кабінет, контакт-центр, смс-передача показань, функція «Callback» суттєво економлять час споживачів. А в сучасному світі це вкрай важливо», – говорить в.о. начальника управління клієнтського сервісу ПАТ «Львівгаз» Леся Дорош.
Отримати консультацію в контакт-центрі «Львівгазу» можна щодня від 8:00 до 20:00 тел. 032 29 07 104, 032 24 23 104, 067 21 77 104, 067 33 32 104. Оператори контакт-центру працюють без перерв.
Окрім того, швидким способом доступу до особового рахунку є Особистий кабінет на сайті 104.ua. За допомогою якого можна контролювати стан особового рахунку, розмір нарахованої субсидії, наявність боргу або переплати, передати показання лічильника. Зареєструвати свій «Особистий кабінет» на сайті 104.ua швидко та легко. Для цього потрібно знати номер свого особового рахунку та останню суму платежу за газ.
Юлія Василина
----------
----------
2019-01-10
Ходити вечірніми вулицями у Рясному тепер безпечніше
Ліхтарі встановили за гроші німецьких партнерів
У департаменті економічного розвитку розповіли, що у Рясному та Рясному 2 встановлено 65 сучасних LED-світильників, які тепер освітлюють територію трьох шкіл та НВК, а також спортивні майданчики за такими адресами: ЗОШ № 92 (вул. Шевченка, 390); НВК 94 (вул. Брюховицька, 99, старша школа), вул. Ряснянська, 324 (школа-садок); ЗОШ 100 (вул. Величковського, 58).
Облаштувати освітлення вдалося у рамках проекту «Рясне — район зелених технологій», який реалізовують департамент економічного розвитку ЛМР спільно з муніципалітетом м. Фрайбург (Німеччина).
Читайте також: У Львові працівники поліції організували злочинну групу
Окрім цього, в межах партнерського проекту, запланована реконструкція системи вуличного освітлення по вул. Величковського, встановлення індивідуального теплового пункту в одному із багатоповерхових будинків у мікрорайоні Рясне, а також встановлення модернізованої системи опалення в одній із шкіл мікрорайону.
Мар'яна Галькович
----------
2019-01-10
Уляна Супрун розповіла чому корисно обійматися
Науковці підтвердили, що брак обіймів може мати негативні наслідки
У дитинстві люди більш схильні до дотиків, тому що саме у такий спосіб вони пізнають світ. Однак, коли виростають тримають дистанцію і не проявляють відверто свої почуття.
Уляна Супрун розповіла, що брак дотиків та обіймів може мати серйозні наслідки для психічного здоров'я та самопочуття. Одне з досліджень показало, що звичайний дотик може зменшити відчуття самотності та покращити настрій. А в деяких випадках – навіть зменшити відчуття болю.
Це відбувається завдяки тому, що у людському тілі є безліч рецепторів, стимулювання яких з допомогою дотику чи обіймів, сприяє уповільненню пульсу та зменшенню тиску. Крім того, фізичний дотик має здатність впливати й на вивільнення гормону стресу – кортизолу, що зменшує відчуття стресу та тривожності.
Міністерство охорони здоров’я рекомендує побільше обійматися та зменшувати бар’єри з оточуючими.
Читайте також: Великдень, День солідарності трудящих і День Перемоги. Скільки ще вихідних матимуть українці цього року
Світлана Самборська
----------
2019-01-10
МОН розвіяло чутки: Учні 9-х класів не складатимуть ЗНО
Цьогоріч учні 9-х класів проходитимуть державну підсумкову атестацію у звичній письмовій формі, а не за технологією зовнішнього незалежного оцінювання 
ДПА у форматі ЗНО складатимуть лише учні 11-х класів, а також студенти закладів вищої (коледжі та технікуми) та професійної освіти, які цього року завершуватимуть здобуття повної загальної середньої освіти. Таке роз’яснення надали у МОН, у зв’язку численними зверненнями учнів та їхніх батьків.
Міністр освіти і науки України Лілія Гриневич розповіла, що запуск ЗНО в 9-му класі планується до старту старшої профільної школи НУШ. За календарем реформи, на таке нововведення варто чекати після 2026-2027 навчального року.
Щодо випускників 11-х класів, то їм результати ЗНО зараховуватимуться як оцінки за ДПА з таких предметів:
Читайте також: Медосвіта по-новому. Як і коли студенти в Україні складатимуть ЄДКІ
Учням, які оберуть іноземну мову, результат ЗНО буде зараховано залежно від рівня, на якому вони вивчали мову.
До слова, днями стартувала реєстрація на пробне ЗНО.
 
Мар'яна Галькович
----------
2019-01-10
Українцям, які працюють зі секретною інформацією, дадуть суттєву надбавку до зарплат
Кабмін підвищив розмір компенсації працівникам режимно-секретних органів у зв’язку з виконанням обов’язків, які передбачають доступ до державної таємниці
Вони отримуватимуть надбавки до посадових окладів від 30% до 60%, залежно від ступеню секретності інформації: 
“Прийнятою 10 січня 2019 року постановою уряду внесено зміни до Положення про види, розміри і порядок надання компенсації громадянам у зв’язку з роботою, яка передбачає доступ до державної таємниці”, – повідомили у Мінсоцполітики.
Читайте також: У Львові працівники поліції організували злочинну групу
Йдеться про працівників режимно-секретних органів в органах законодавчої, виконавчої та судової влади, органах прокуратури, інших державних органах, органах місцевого самоврядування, на підприємствах, в установах та організаціях.
Мар'яна Галькович
----------
2019-01-10
Жителі Львівщини можуть отримати 50 тисяч гривень премії
Прийом заявок на здобуття Премії Кабінету Міністрів України за особливі досягнення молоді у розбудові України уже стартував
Щороку присуджують до 20 таких премій у розмірі 50 тисяч гривень кожна, а отримати її можуть люди віком від 14 до 35 років. Повідомили у департаменті внутрішньої та інформаційної політики ЛОДА.
Премія надається за особливі досягнення з розвитку молодіжних ініціатив на місцевому рівні за такими напрямами:
– правозахисна та політична діяльність, боротьба з корупцією, розвиток місцевого самоврядування та місцевої самоорганізації населення, вирішення питань житлово-комунального господарства;
– національно-патріотичне виховання громадян, підготовка молоді до захисту незалежності і територіальної цілісності України, розвиток волонтерського руху, сприяння Збройним Силам та іншим утвореним відповідно до законів військовим формуванням та правоохоронним органам спеціального призначення, надання допомоги учасникам та ветеранам АТО;
– вшанування та надання допомоги учасникам боротьби за незалежність України у ХХ столітті, жертвам політичних репресій та членам їх сімей, впорядкування військово-меморіальних об’єктів, пов’язаних з боротьбою за незалежність і територіальну цілісність України;
– впровадження творчих та новітніх ідей у створенні та веденні бізнесу, створення нових робочих місць, освіта та працевлаштування соціально вразливих категорій населення, у тому числі осіб з особливими потребами, внутрішньо переміщених осіб;
– захист населення, територій, навколишнього природного середовища та майна від надзвичайних ситуацій, охорона навколишнього природного середовища, захист тварин;
– популяризація здорового способу життя;
– утвердження ролі сім’ї в суспільстві, захист дитинства;
– культурно-мистецька та наукова діяльність.
Читайте також: Безробітним Львівщини допомагатимуть кар’єрні радники
Термін подання матеріалів з супроводжуючими документами – до 1 березня 2019 року. За детальнішою інформацією можна звертатися у департамент молодіжної політики Мінмолодьспорту за телефоном (044) 287-24-57.
Мар'яна Галькович
----------
2019-01-10
Wizz Air та LOT розпродають авіаквитки на рейси зі Львова
Можна придбати дешевше квитки не лише у сусідню Польщу, а й у США, Азію та Канаду
Сьогодні Wizz Air проводить день знижок. Протягом доби можна купити квитки на 20% дешевше. Знижка діє незалежно від членства в клубах авіакомпанії, повідомляють lowcost.ua.
В акції беруть участь лише напрямки з позначкою «%». Знижки діють на переліт до 31 березня 2019 року включно. Ціна на квитки стартує від 418 гривень. За ці гроші можна вирушити до Берліну та Катовіце. Чим дорожчий квиток – тим більшою є знижка.
Польська авіакомпанія LOTоголосила розпродаж з нагоди свого 90 – річчя. Акція триватиме до 20 січня включно. Можна придбати дешевше квитки не лише у сусідню Польщу, а й у США, Азію та Канаду. Ціна стартує від 45 євро у два боки. Акційними є перельоти з 19 лютого до 31 травня.
Кількість усіх акційних квитків обмежена.
Читайте також: Безробітним Львівщини допомагатимуть кар’єрні радники
Світлана Самборська
----------
2019-01-10
Великдень, День солідарності трудящих і День Перемоги. Скільки ще вихідних матимуть українці цього року
Цієї весни ми відпочиватимемо 5 вихідних днів поспіль – з 27 квітня до 1 травня 
Кабінет міністрів України без обговорення схвалив рішення про перенесення робочих днів у 2019 році.
Читайте також: Безробітним Львівщини допомагатимуть кар’єрні радники
Проектом документа, який розробили у Міністерстві соціальної політики, пропонувалося “рекомендувати керівникам підприємств, установ й організацій для працівників, яким установлено п’ятиденний робочий тиждень із двома вихідними днями в суботу та неділю, перенести у 2019 році робочі дні з: 
Як у ці дні працюватимуть банки та їхні установи визначає Нацбанк. 
Читайте також: «Пані, яка має дорогу дублянку, змерзне скоріше, ніж безхатченко, який має 8 одеж», – фахівець розповів, як уникнути переохолодження
Рішення про перенесення кількох робочих днів прийняли для раціонального використання робочого часу та створення сприятливих умов для святкування релігійних та державних свят.
Мар'яна Галькович
----------
2019-01-10
Зниклого у Карпатах лижника шукають за допомогою гвинтокрила
Зниклого в Карпатах лижника почали шукати на гвинтокрилі МІ-8. Про це повідомляють у прес-службі ДСНС Закарпатської області.
“Для пошуку туриста киянина залучено гвинтокрил МІ-8. Наразі рятувальники здійснюють обліт території для обстеження та встановлення місця його перебування”, – повідомили у коментарі УНН у перс-службі ДСНС Закарпатської області.
Нагадаємо, 6 січня турист-лижник 1984 року народження загубився в районі гори Гимба Міжгірського району.
Читайте також: У Львові працівники поліції організували злочинну групу
 
Андрій Теплий
----------
2019-01-10
Безробітним Львівщини допомагатимуть кар’єрні радники
У центрах зайнятості з’явилася нова посада
З нового року у всіх центрах зайнятості почали працювати кар’єрні радники. Вони допомагатимуть безробітним з пошуком вакантних посад і ознайомлюватимуть з базою вільних робочих місць. Про це повідомив Львівський обласний центр зайнятості.
Радники супроводжуватимуть клієнтів з моменту звернення до центру зайнятості і аж до прийому на роботу. Це допоможе визначити ступінь вмотивованості безробітної особи та скласти покроковий план працевлаштування. Нові працівники нестимуть відповідальність за працевлаштування клієнта, враховуватимуть вміння і дослухатимуться до побажань.
“Запровадивши інститут кар’єрних радників, служба зайнятості не тільки підвищує якість сервісного обслуговування клієнтів, надає посередницькі послуги виключно тим, хто їх потребує, але й поглиблює співпрацю з фірмами і компаніями, оскільки працевлаштовані за сприяння кар’єрних радників особи найповніше відповідатимуть потребам і вимогам конкретних працедавців”, – наголосили у Центрі зайнятості.
Читайте також: За незаконне вивезення лісу запровадили кримінальну відповідальність
Світлана Самборська
----------
----------
2019-01-11
Крижаний Пінзель
У Львові розпочався фестиваль льодових скульптур: фоторепортаж
Сьогодні, 11 січня, на площі перед Львівською Оперою почався щорічний конкурс скульптур з льоду. За перше місце і цінний приз – електричну пилу – змагається 8 учасників.
Цьогорічна тема мистецького змагання – «Натхненні Пінзелем». Роботи мають перегукуватись із творчістю та образами галицького скульптора середини XVIII століття, представника пізнього бароко і рококо Іоанна Георга Пінзеля. Учасниця (а за сумісництвом – координатора фестивалю) Дарія Альошкіна з брил льоду витесує скульптуру під назвою «Птах».
– Як бачите, вже вимальовуються обриси птаха, який матиме спіралеподібну форму, – розповідає Дарія. – Мені подобається, як Пінзель обігрує рух. Хотілося на цьому закцентувати у своїй роботі. Цю скульптуру присвячую Борисові Возницькому, завдяки якому збережено спадщину Пінзеля. Ми маємо бути йому вдячні.
Льодова скульптура Сергія Жолудя має назву «Пробудження». Сергій працює з кригою понад шість років. Але в основній діяльності послуговується деревом та каменем.
– Це буде жіноча постать – алегорія пробудження. Символізує прихід весни. Працюватиму над нею ще завтра. Льодові роботи недовговічні. Простоять до тих пір, поки буде мінусова температура.
Основну частину роботи учасники конкурсу повинні виконати сьогодні упродовж дня, а завтра вноситимуть завершальні деталі та обиратимуть переможця.
Подивитись на льодові скульптури львів’яни зможуть до вечора 13 січня на площі перед Львівським театром опери та балету.
Нагадаємо, торік переможцем конкурсу став скульптор Володимир Семків з роботою «Птахи міста, птахи миру».
Фото: Galnet
Орест Дрималовський
----------
2019-01-11
У міськраді Львова не готові сказати, чи ефективні зимові реагенти
За час зимового періоду у Галицькому районі використали 66 тонн цієї суміші
Експериментально у Галицькому районі посипають дороги спеціальним реагентом. Це гранули, які застосовують лише на проїжджій частині. Вони, кажуть у Галицькій райадміністрації, не залишають після себе бруду, тому весною на дорогах не буде залишків.
Для санітарного очищення території району закупили75 тонн хлориду магнію і 105 тонн хлориду кальцію. Протягом грудня 2018 і січня 2019 року вже використали по 33 тонни кожного з реагентів, повідомили у Галицькій районній адміністрації.
На сьогодні поки не вдалося перевірити ефективність використання вказаних реагентів при високому морозі.
«Реагент застосовуємо лише у Галицькому районі в якості експерименту. Наразі аналізуємо, як він себе поводить при посипанні вулиць у центральній частині міста. В інших районах Львова застосовуємо піскосуміш. Після завершення зимового періоду ретельно проаналізуємо ефективність його використання з врахуванням ціни і якості роботи, та приймемо рішення доцільність застосування цього реагенту в майбутньому», — розповів Сергій Бабак, заступник міського голови Львова з питань житлово-комунального господарства, передає прес-служба ЛМР.
Нагадаємо, вартість реагенту є суттєво вищою, ніж ціна піскосуміші. Реагент коштує від 12, 9 тисяч гривень за 1 тонну, а піскосуміш – 850 гривень за таку ж кількість.
Читайте також: В Україні знизили ціну на електрику
Світлана Самборська
----------
2019-01-11
В Україні знизили ціну на електрику
Але не для усіх
Але не для усіх
Сьогодні, 11 січня, на засіданні НКРЕКП врегулювали ціну на електроенергію, яка споживається на технічні цілі в багатоквартирних будинках та садових товариствах. Для зазначених цілей буде застосовано тариф на рівні як для населення.
Про це у Facebook повідомила голова НКРЕКП Оксана Кривенко.
Читайте також: Митрополит Андрей Шептицький отримав титул “праведного”
Технічні цілі – це робота ліфтів, насосів, освітлення дворів, східців тощо.
Юлія Василина
----------
2019-01-11
Заборгували: скільки Україна має повернути кредиторам у 2019 році
У Міністерстві фінансів озвучили цифри
Загальний обсяг платежів за державним боргом України у 2019 році становить 417 млрд гривень або 14,2 млрд доларів в еквіваленті. Такі цифри опублікувало Міністерство фінансів України у своєму макроекономічному огляді.
У 2019 році на погашення зовнішнього боргу знадобиться 121,8 млрд гривень, внутрішнього – 150,5 млрд гривень. Обслуговування зовнішнього боргу у 2019 році коштуватиме Україні 56,4 млрд гривень, а внутрішнього – 88,7 млрд гривень.
Із загальної суми в іноземній валюті доведеться виплатити близько 9 млрд доларів.
У Мінфіні нагадали, що на 2019-2021 роки припадає пік виплат за державним боргом. При цьому впоратися з борговим навантаженням, за розрахунками відомства, Україні допоможе співпраця з міжнародними фінансовими організаціями, зокрема нова програма фінансування МВФ.
Читайте також: Жителі Львівщини можуть отримати 50 тисяч гривень премії
Орест Дрималовський
----------
2019-01-11
У Львові двоє туристів загинуло в орендованій квартирі
До міста вони приїхали ще з двома друзями
До міста вони приїхали ще з двома друзями
І орендували квартиру на вулиці Дорошенка. Сьогодні вранці, 11 січня, одній з пар стало погано і вони викликали «швидку». Медики госпіталізували 24-річну дівчину та 21-річного хлопця з діагнозом: «отруєння чадним газом середньої важкості».
Тіла двох інших, хлопця та дівчини віком 22 роки, без ознак життя були виявлені в сусідній кімнаті. Причина смерті буде встановлена під час експертиз.
Читайте також: У першій поліклініці прокоментували обвал будівлі у центрі Львова
Одна пара, яка вижила, приїхала з Києва. Інша пара: хлопець – з Києва, дівчина – з міста Глухів, Сумської області.
Зараз поліцейські встановлюють обставини події, вирішується питання про відкриття кримінального провадження.
Юлія Василина
----------
2019-01-11
Лікарі можуть укладати декларації з пацієнтами понад рекомендовану кількість – МОЗ
Ці зміни вже внесені до електронної системи
З 10 січня лікарі можуть укладати декларації з пацієнтами понад рекомендовану кількість завдяки електронній системі.
Про це повідомили у Міністерстві охорони здоров’я України.
«Для декларацій понад оптимальний обсяг як інструмент балансу вводяться коригувальні коефіцієнти. Ці зміни були внесені до електронної системи відповідно до постанови КМУ від 18 грудня 2018 року», – йдеться у повідомленні.
У міністерстві нагадали, що оптимальний обсяг практики для терапевта складає 2000 декларацій, для сімейного лікаря – 1800, для педіатра – 900. Оптимальний обсяг практики – кількість пацієнтів, яка з одного боку – дозволить пацієнту отримати якісні медичні послуги, а з іншого – забезпечить лікарю гідну оплату його роботи.
Читайте також: Уляна Супрун розповіла, чому корисно обійматися
Фото з відкритих джерел
Орест Дрималовський
----------
2019-01-11
Потужна магнітна буря накрила Україну
От вам і пояснення поганого самопочуття
Астрономи спрогнозували, що з 12 години дня 11 січня будуть фіксуватися магнітні збудження близькі до магнітної бурі першого рівня G1. 
Про це повідомили УНН з посиланням на Лабораторію рентгенівської астрономії Сонця.
“11 січня з 12:00 будуть фіксуватися магнітні збудження близькі до магнітної бурі першого рівня G1”, – йдеться у повідомленні. 
Читайте також: Два популярні автобуси змінюють свої маршрути
Відповідно до стандартної шкали NOAA (Національна атмосферна адміністрація США), бурі класу 1 здатні впливати на енергетичні системи, на космічні апарати, на наземні системи та на початок міграцій тварин.
 
Мар'яна Галькович
----------
2019-01-11
Митрополит Андрей Шептицький отримав титул «праведного»
Раніше митрополит носив титул «слуга Божий»
Святійший Отець Франциск, на спеціальному засіданні, видав декрет, за яким митрополит Андрей Шептицький отримав титул «праведного». Про це розповів Глава Української Греко-Католицької Церкви Блаженніший Святослав в інтерв’ю виданню Главком.
Процес зарахування до лику блаженних відбувається у декілька етапів. Аби митрополита визнали блаженним, нині досліджують чудо, що відбулося за молитвами і особливою дією заступництва Андрея Шептицького.
Для титулу «праведного» довелося зібрати і вивчити всі архіви, твори Андрея Шептицького та його листи, звернення та душпастирські послання.
Читайте також: У Львові відбудеться виставка унікальних ікон
Світлана Самборська
----------
2019-01-11
“Місто наповнене життям
”, – туристи після відвідування Львова
В Управлінні туризму з’ясували, як відгукуються гості Львова про місто
Туристи, коли повертаються додому, про Львів розказують таке: «Позитивне та різноманітне – діалог між старим і ультрасучасним», «Прекрасний історичний центр міста з вражаючими церквами і затишними кафе, вартий того, щоб повернутись на довше».
Про це повідомляє прес-центр ЛМР.
Щоб дізнатися лояльність туристів до міста та рівень емоційного навантаження з яким вони повертаються додому, у Львові проводять маркетингові дослідження туристів. Цьогоріч пройти опитування зголосилося 2200 відвідувачів міста. Цей показник є важливим інструментом вимірювання прихильності туристів, адже, як відомо, найкраща реклама — «сарафанне радіо». NPS (Net Promoter Score) у 2018 році склав +73,6% (можливий діапазон від -100% до +100%), що свідчить про подальші активні та натхнені рекомендації своїм рідним і знайомим відвідати наше місто та бажання знову повернутись.
Індекс туристичної привабливості міста становить 4,8. Та й туристичними послугами люди задоволені – 4,4 (із 5-ти можливих). Загалом, ці показники у Львова є традиційно високими, що однозначно засвідчує позитивну динаміку.
Середні витрати туриста за 1 день (74 євро) залишаються незмінними. Це в інтерв’ю Galnet підтвердила і начальниця управління туризму Львова Ліна Остапчук.
Більшість туристів приїжджають до нас, щоб відпочити – 72,8%, компанію гостям найчастіше складають друзі – 43,5%. Іноземці надають перевагу самостійним поїздкам (29,5%), а українці – сімейним (35,4%).
Читайте також: Авіакомпанія-лоукост Ernest Airlines скасовує декілька рейсів зі Львова
Туристи у Львові полюбляють випити кави та поїсти щось смачного в затишній атмосфері (72,5%), прогулятись історичним центром міста (66,9%) і відвідати культурні заклади та події (57,7%).
Мар'яна Галькович
----------
----------
2019-01-12
Аварія на Новороздільській ТЕЦ: пошкоджено основний водопровід
За словами директора підприємства, "Львівобленерго" завищило напругу, що спричинило зупинку одного насоса
Сьогодні, 12 січня, на Новороздільській ТЕЦ відбувся масивний гідроудар, внаслідок якого було пошкоджено основний водопровід. Ним у місто постачалась гаряча вода.
Як розповів виданню “Розділля ТБ” директор Новороздільської ТЕЦ Микола Литовченко, «це – штатна ситуація, спричинена тим, що “Львівобленерго” завищило напругу, що спричинило зупинку одного насоса».
“Нічого страшного не відбулось. Зараз вживають заходів для запуску резервного насоса. За 2-3 години проблему мають ліквідувати», – зазначив Литовченко.
За словами міського голови Нового Роздолу Андрія Мелешка, внаслідок цієї аварії було пошкоджено основний водогін, яким постачалась гаряча вода у місто. Наразі працівники Новороздільської ТЕЦ усувають наслідки аварії.
Водночас міський голова не виключає, що звертатиметься до обласної влади у зв’язку з надзвичайною ситуацією – для оперативного вирішення проблеми.
У КП «Розділжитлосервіс» коментують, що до підприємства надійшло чимало заяв від новороздільчан про пошкодження водогону у різних частинах містах. У соцмережах скаржаться, що в деяких квартирах внаслідок аварії пошкоджено батареї і відбулось затоплення квартир мешканців.
Андрій Теплий
----------
2019-01-12
На Львівщині вогонь уже забрав 8 життів: рятувальники розповіли, як вберегтися
Від початку року на Львівщині виникло уже 58 пожеж, внаслідок яких загинуло 8 людей
Працівники Головного управління ДСНС України у Львівській області вкотре звернулися до громадян з проханням неухильно дотримуватися правил пожежної безпеки. 
Взимку рятувальники фіксують різке збільшення кількості загиблих на пожежах у житловому секторі. Основними причинами виникнення пожеж у помешканнях, переважно, є порушення громадянами правил пожежної безпеки під час експлуатації електрообігрівачів та печей, а також паління у приміщенні, дитячі пустощі з вогнем, перенавантаження або несправність електромережі, необережне поводження з вогнем.
“Щоб запобігти пожежі, слід обов’язково обговорити в родині порядок дій у разі її виникнення: спосіб виклику пожежно-рятувальної служби “101”, евакуації дітей, гасіння пожежі на початковій стадії, безпечні маршрути виходу з приміщення”, – йдеться у повідомленні ДСНС.
Читайте також: Штормове попередження на Львівщині: рівень небезпеки – жовтий
Рятувальники закликають дбати про належний протипожежний стан власних помешкань. Зокрема:
✔ не залишайте маленьких дітей без нагляду, та не дозволяйте їм бавитися сірниками;
✔ слідкуйте за станом та справністю електромережі;
✔ не паліть цигарок у ліжку;
✔ у разі виходу з приміщень не залишайте увімкненими телевізори, праски, обігрівачі тощо;
✔ намагайтеся уникати перевантаження електричних мереж, не вмикайте одночасно побутові електроспоживачі великої потужності.
✔ подбайте про захист помешкання при користуванні пічним або газовим опаленням.
 
Мар'яна Галькович
----------
2019-01-12
Наукові лекції і «тусовки»: чим у Львові займаються «волонтери науки»
Тривалість лекцій у проекті "15х4" не може бути більшою 15-ти хвилин
Вони організовують безкоштовні освітні зустрічі, на яких читають лекції на найрізноманітніші теми, тривалістю 15 хвилин. Їм неважливі вік та наукові звання – їхня фішка в тому, що будь-хто може прийти і прочитати власну лекцію. Більше про проект «15×4», а також як це виглядає зсередини, у програмі Люди_дії на Радіо FM Галичина розповіла координаторка «15×4 Львів» Оксана Брошнівська.
Наш проект називають рухом популяризаторів науки. Усе відбувається у форматі чотирьох 15-хвилинних лекцій, тож звідси і назва – «15х4». Тобто 4 різні спікери читають лекції на 4 різні теми. 15 хвилин – це час, за який можна дізнатись якусь цікаву інформацію і не вмерти від нудьги, а 4 різні теми – це спокусливо для аудиторії, бо можна за один раз дізнатися різні цікавинки, не перечитуючи при цьому тонни літератури.
В Україні цей проект з’явився десь 4 роки тому – у Харкові. Це була тусовка молодих науковців, які читали різні наукові статті, а потім їх обговорювали. Пізніше вони вирішили з цього захоплення зробити лекторій. Попит був, адже в Харкові багато студентів, тож уже звідти цей рух перекинувся на інші міста.
У Львові на початках зібралось таке ядро команди: я (Оксана Брошнівська, – ред), Дмитро Кондратюк і Данило Вегера, кілька волонтерів і кілька лекторів. Зараз нас у чаті в соцмережах – десь людей 50, але стабільно репетиції відвідують 10-15. Інколи у нас виступають лектори, які, до прикладу, прийшли, прочитали лекцію, і вже потім до нас не приходять, але так чи інакше в нас постійно з’являються нові люди.
Нас в першу чергу цікавить особиста зацікавленість людини, яка хоче прочитати лекцію на ту чи іншу тему. І зовсім не обов’язково, аби лектор був якимсь «PhD» (з лат. PhilosophiæDoctor – доктор філософії, – ред) чи мав папірець, що він спеціаліст у тій чи іншій галузі. Натомість, особиста зацікавленість спонукає лектора ще більше заглибитися в інформацію, яку він готує, а відрізок у 15 хвилин змушує правильно систематизувати всі ці знання. Як правило, усі лектори приходять зі своїми темами, тобто з тим, чим вони цікавляться, захоплюються або ж працюють. Для початку вони приносять такий собі «скелет» лекції, а ми вже допомагаємо підібрати потрібні слайди, робимо коментарі – де зрозуміло, а де – не зовсім.
У нас буває, що теми повторюють у різних містах. Тобто якщо в одному з міст прочитали лекцію про квантову механіку, то це не означає, що ми у Львові не зачепимо ту ж тему – попри те, що потім усі відео з лекцій заливаємо на спільний YouTube-канал. Так склалось, що найчастіше наші спікери читають лекції на гуманітарні теми, але бувають і точні науки. Зі всіх лекцій, які я чула, мені найбільше запам’яталася розповідь Дмитра Тарасенка «Про генетичні алгоритми».
Ви, звісно, можете подумати – а для чого мені їхати по знання кудись на лекцію і витрачати свій час, коли все можна подивитися в YouTube? Я на початках теж так думала. І взагалі – на першу лекцію, яку у Львові організовували хлопці з харківського проекту «15х4», я потрапила випадково. Виявилось, що це класний спосіб пошуку людей, з якими потім можна дружити, співпрацювати і робити різні проекти. Також це спосіб показати, що наука – це не нудно, що вона може бути як «тусовка»: тобто ти можеш приходити, знайомитись із людьми, слухати їх, ставити запитання, а потім теж читати лекції .
У нас є сайт 15х4.org. Також нас можна знайти за запитом «15 хвилин про 
» в YouTube. Для тих, хто хоче прийти на наш захід, у Facebook є група «15х4 Львів», де ми поширюємо всі анонси наших майбутніх лекцій. Вхід на них вільний, і ми завжди раді всіх бачити.
Фото з FB-сторінки 15х4 Львів
Святослав Драбчук
----------
2019-01-12
Штормове попередження на Львівщині: рівень небезпеки – жовтий
Синоптики оголосили штормове попередження впродовж 12 – 14 січня
За повідомленням Львівського обласного центру з гідрометеорології України у Львівській області 12 – 13 січня очікуються пориви південно-західного вітру 15 – 20 м/с. На дорогах можлива ожеледиця, а відтак – порушення руху транспорту на окремих ділянках автомобільних доріг та вулиць (І рівень небезпечності).
Про це повідомляє Служба автомобільних доріг у Львівській області.
14 січня очікуються пориви вітру 15 – 20 м/с (південно – західного з переходом на північно-західний), хуртовини. Місцями значний сніг, налипання мокрого снігу. Температура повітря вночі 0 – 5 градусів морозу, вдень від 3 градусів морозу до 2 градусів тепла. У зв’язку зі снігопадами спостерігатиметься приріст снігового покриву. Надалі збережеться вітряна погода та зниження температури повітря.
Ускладнення погодних умов відповідає І рівню небезпечності (жовтий). Тобто такі погодні умови можуть призвести до ускладнення та порушення руху транспорту на окремих ділянках автомобільних доріг у Львівській області.
Крім цього, у зв’язку із снігопадами та хуртовинами 14 січня в горах Львівської області очікується значна сніголавинна небезпека (ІІІ рівень).
Служба автомобільних доріг у Львівській області нагадує водіям про місця для тимчасового відстою транспорту вздовж автомобільних доріг державного значення на території області, де можна перечекати негоду.
“Водії, будьте обережні та уважні на дорозі! Дотримуйтеся правил дорожнього руху, швидкісного режиму та безпечного інтервалу”, – застерігають у відомстві.
Фото: Tengrinews
Орест Дрималовський
----------
2019-01-12
Як виглядав Львів понад 200 років тому: ФОТО
У польському Вроцлаві збереглась мініатюрна історична реконструкція міста Лева
Цю мініатюру створив відомий архітектор та інженер Януш Вітвіцький. Аби створити панораму Львова, він готував плани та креслення майже десять років. У ній він зумів відобразити місто таким, яким воно було у 1772 році, пише Gazeta.ua. 
Вперше ідею побудувати модель Львова XVIII століття Януш Вітвіцький висунув ще у 1928 році. Сталося це під час перебування інженера у Парижі, тож, коли Януш повернувся додому, то активно почав готуватися: вивчав архітектуру XVIII ст., проводив вимірювання топографії Львова та інше.
Це дозволило намалювати сотні малюнків будівель в масштабі 1:50 та серію точних проекцій, що показують макет міста. У 1932 році Янушу вдалось побудувати першу демонстративну модель Львова XVIII ст. в масштабі 1:500, що називається “Мала панорама”, а згодом відтворив її у більшому форматі.
       
Читайте також: Зниклого у Карпатах лижника знайшли. Чоловік у лікарні
Зараз панорама Львова, яку створив Януш Вітвіцький, зберігається у національній бібліотеці у Вроцлаві. У книгозбірню її передала сім’я інженера.
Фото: panoramalwowa.pl
Мар'яна Галькович
----------
2019-01-12
На трьох пунктах пропуску з Польщею не пропускатимуть вантажівки
Бо тимчасово будуть недоступні окремі електронні сервіси і оформити автомобіль з вантажем буде неможливо
Бо тимчасово будуть недоступні окремі електронні сервіси і оформити автомобіль з вантажем буде неможливо
Зокрема, e-Klient, e-Winoski, e-Zefir, e-Zabezpieczenia, e-Booking TRUCK, e-Tranzyt, e-Itrastat, e-ICS, e-Przewoz (SENT), EMCS PL2, e-Export, e-Import, e-Status.
Про це повідомляє Львівська митниця ДФС.
Читайте також: Секс у шлюбі, але без згоди – кримінальна відповідальність
Тож у пунктах пропуску «Шегині–Медика», «Краковець–Корчова» та «Рава-Руська–Хребенне» польські митники не оформлятимуть та не пропускатимуть вантажних автомобілів з товарами в обох напрямках. Проте, це тимчасово – з 21.00 год. 12.01.2019 по 03.00 год. 14.01.2019.
Юлія Василина
----------
2019-01-12
Військова еліта: в Україні створили календар зі старшинами української армії
Розробкою календаря займався Український інститут національної пам’яті
Розробкою календаря займався Український інститут національної пам’яті
Тематичний календар на 2019 рік «Військова еліта Української революції 1917-1921 років» створили на основі однойменної серії арт-плакатів. Це 12 зображень легендарних старшин, які стояли біля витоків української армії.
Читайте також: Врятувати “Копернік”: чи дадуть “зелене світло” найстарішому кінотеатру у Львові
На кожній сторінці є коротка біографічна довідка про відповідного командира Армії УНР, а порядок розміщення військовиків за місяцями корелюється із їхніми досягненнями чи участю у важливих військових операціях.
До серії увійшли: Євген Коновалець, Петро Болбочан, Олександр Удовиченко, Дмитро Вітовський, Петро Франко, Всеволод Петрів, Михайло Омелянович-Павленко, Олекса Алмазів, Михайло Білинський, Василь Тютюнник, Марко Безручко та Христина Сушко.
Календар розповсюджується на безоплатній основі на військові частини, школи, заклади вищої освіти та інші. Аби отримати примірник, необхідно звернутися до Інституту.
Завантажити календар «Військова еліта Української революції 1917-1921 років» для перегляду, друку та поширення можна також за посиланням.
Юлія Василина
----------
2019-01-12
Сьогодні Львовом почали курсувати десять нових 12-метрових автобусів
Відтепер від вулиці Максимовича до села Муроване буде легше доїхати
Сьогодні АТП – 1 випустить на маршрут № 9 десять нових 12 – метрових автобусів. Відтепер від вулиці Максимовича до села Муроване львів’яни доїжджатимуть транспортом підвищеного комфорту, повідомив директор АТП Орест Хамула.
Вивільнені з маршруту № 9 автобуси середнього класу Ataman курсуватимуть на маршруті № 19. Вони пристосовані до користування ними людей з інвалідністю, оскільки у них передбачили зручний заїзд осіб на візках.
Нагадаємо, під час конкурсу перевізників ніхто не подався на маршрут № 19 ( вулиця Щурата – проспект Червоної Калини), тому за тимчасовим договором його обслуговує АТП – 1.
Читайте також: Два популярні автобуси змінюють свої маршрути
Світлана Самборська
----------
----------
2019-01-13
Що треба знати про святкування Старого Нового року: давні повір’я
Одна з головних новорічних традицій — віншування
Старий Новий рік щорічно відзначають у ніч з 13-го на 14-те січня. У народі існує повір’я, що Старий Новий рік не можна зустрічати у порваному або старому одязі. Він повинен бути ошатним та красивим, ще краще – новим. Тоді весь рік буде в достатку. Є ще декілька даніх звичаїв:
Але в житті дітей і дорослих на Старий Новий рік, крім заборон, може бути багато цікавого. Адже існує низка давніх обрядів і традицій для святкування, які досить цікаві. Одне з них – віншування
Так, 14 січня, коли починає світати, посівальники ходять від хати до хати, сіють зерном і вітають усіх з Новим роком. Переважно посівалки починаються з таких слів:
“Сію, вію, посіваю, з Новим роком вас вітаю!
На щастя, на здоров’я на Новий рік,
Щоб у вас все було краще як торік!”.
За традицією свята, посівальниками мають бути хлопці, адже першим у цей день мав зайти в хату чоловік – це принесе достаток, щастя, удачу.
Ось кілька цікавих віншувань-посівалок на Старий Новий рік:
Сійся, родися, жито, пшениця,
Всяка пашниця:
Зісподу корениста,зверху колосиста.
Будьте зі святом здорові,
З Новим роком та Різдвом Христовим!
 
Аби сіялось-родилось,
На гаразд усе робилось,
У садочку, в полі, в хаті
Щоб добра було багато,
Щоб росли здорові діти
Аби мир був в цілім світі.
Сію, сію, посіваю
Щастя, радості бажаю.
Аби вам весь Новий рік
Було краще ніж той рік.
 
Сію, сію, засіваю!
На добро я уповаю!
Ось пшеничка і пшоно,
Щоб кохання тут цвіло!
Ось горох і чечевиця,
Щоб всміхались ваші лиця.
Гречки, ячки вам і рису,
Рік Новий щоб не барився,
А приніс у вашу хату
Все, що можна лиш бажати!
 
Ми прийшли вас посівати,
Щоб усіх пошанувати.
Сієм, сіємо зерном,
Новий рік щоб був з вином.
Від їди щоб стіл ломився,
Щоб і хліб не перевівся.
Сієм, сієм, посіваєм,
Щастя й радості бажаєм.
Щоб і дома, і на полі
Вам всього було доволі.
Сієм, сієм, посіваєм, З Новим роком Вас вітаєм!
Житом, житом із долоні,
По долівці, по ослоні,
Засіваю в вашій хаті –
Будьте дужі та багаті!
Щоб збулося все нівроку –
З новим щастям, з Новим роком!
Читайте також: Сьогодні – Щедрий вечір і свято Меланки
 
Софія Лопатка
----------
2019-01-13
Як вберегти авто від крадіжки. Поради від Нацполіції
У поліції кажуть,викрадачі постійно вдосконалюють свої навички та застосовують найсучасніше обладнання для крадіжки транспортних засобів
Вберегти автомобіль від крадіжки допоможуть кілька дієвих способів:
1.Автостоянка під охороною
Вночі надійним захистом є стоянка. На її території повинен бути пропускний режим, а також охорона по периметру.
2. Механічні блокіратори
3. GPS трекери. Існують два основні типи цих пристроїв:
Обидва трекери працюють в автономному режимі та не підключені до живлення авто. Основне завдання – надійно сховати ґаджет, аби зловмисники не змогли його знайти.
4. Захисний чохол для ключів
Популярна схема крадіжки – зчитування сигналів ключа. Зловмисники можуть це зробити просто проходячи поруч. Коли ключ покласти в такий чохол, навколо нього виникає захисний екран. Ззовні він виглядає як звичайний, проте всередині прошитий ниткою,яка перешкоджає зчитуванню сигналу.
5. Мітка
Цей маленький пристрій встановлюється у непомітному місці салону автомобіля. У вас залишиться спеціальний цифровий ключ. Аби завести транспортний засіб, обов’язково потрібно прикласти ключ до мітки у салоні. Навіть якщо зловмисники відчинять автомобіль – він не рушить з місця.
При спробі злодія завести автомобіль без ключа від мітики – система заблокує транспортний засіб та зачинить всі двері та вікна з викрадачем в середині, утворюючи пастку. Усі сповіщення надходитимуть на телефон.
6. Двостороння сигналізація
Вона дає можливість встановити зворотній зв’язок із автомобілем. Якщо хтось намагається відімкнути або завести ваше авто – не лише система сигналізує про спробу викрадення, а й ви можете надіслати вказівки, що їй робити. Наприклад, зупинити двигун авто не виходячи з дому.
Якщо злочинцям вдалося заволодіти вашим авто, перш за все потрібно повідомити 102. Від швидкості повідомлення залежить результат пошуку авто. Якщо до вас телефонують і пропонують повернення транспортного засобу за винагороду – також повідомте поліцію, аби не стати жертвою шахраїв.
Читайте також: Заборгували: скільки Україна має повернути кредиторам у 2019 році
Світлана Самборська
----------
2019-01-13
У Карпатах прогнозують значну лавинну небезпеку 13-14 січня
Рятувальники просять утриматись від гірських походів
Державна служба з надзвичайних ситуацій попередила про значну лавинну небезпеку через снігопади та хуртовини впродовж 13-14 січня.
Сніголавинну небезпеку прогнозують упродовж 13-14 січня в горах Закарпатської області, а 14 січня — у горах Івано-Франківської та Львівської обастей.
У гірських районах центральної та східної частини Закарпатської області також існує загроза зсувів снігу на дороги.
Нагадаємо, 6 січня у Карпатах заблукало п’ятеро туристів. Чотирьох з них знайшли живими, один помер у горах.
Останнього туриста відшукали 10 січня — через чотири доби після того, як він загубився. Чоловік ночував у лісосмузі, аж поки в останній день не дістався будинку лісника.
Читайте також: Штормове попередження на Львівщині: рівень небезпеки – жовтий
Фото: Life is trip
Орест Дрималовський
----------
2019-01-13
Сьогодні — Щедрий вечір і свято Меланки
Наддніпрянська Україна і Гуцульщина святкують Щедрий вечір як велике свято різдвяного циклу
Сьогодні, 13 січня, напередодні Нового року (за старим стилем) українці святкують Щедрий вечір. За християнським календарем — це день преподобної Меланії. У народній традиції обидва свята об’єднались.
Внаслідок розбіжності, яка існує між Григоріанським та Юліанським календарями, українці святкують Новий рік двічі: офіційне святкування Нового року припадає на 1 січня, а 14 січня, яке залишилося в народній традиції важливою складовою прадавнього календарного обрядового циклу, сьогодні має назву Старого Нового року.
У надвечір’я Нового року (13 січня) у церквах відбуваються урочисті Богослужіння, щоб наприкінці року подякувати Богові за вже отримані ласки і попросити нових на наступний рік. Як і на Святвечір, цього дня готують святкову вечерю, яку у народі називають Щедрою, тому що страви цього вечора не є пісними: тут на столі і кутя, і ковбаси, і холодець, і шинка
Наддніпрянська Україна і Гуцульщина святкують Щедрий вечір як значне свято різдвяного циклу з добре розвиненою обрядовістю. Галицьке Поділля не святкує, бо Щедрий вечір у галичан — напередодні Водохреща, тоді як на Наддніпрянщині це — «Голодна кутя», Богоявленне надвечір’я.
В Україні на Щедрий вечір батько ховається від дітей за пирогами — символом щедрості, багатства.
Щодо страв Щедрого вечора, то вони не скрізь однакові: понад Дніпром печуть пироги з м’ясом і смажать гречані млинці на свинячому смальці, на півдні України фігурують бублики, а у гуцулів — вареники чи, як вони кажуть, «пироги».
Фото: Depo.ua
Читайте також: Штормове попередження на Львівщині: рівень небезпеки – жовтий
Орест Дрималовський
----------
2019-01-13
Львів’яни почали більше довіряти поліціянтам: цифри
А ви довіряєте?
Інститут міста на своїй сторінці у Facebook оприлюднив результати опитування Соціологічної агенції Fama. Львів’ян запитували, чи довіряють вони патрульній поліції міста. Участь у дослідженні взяли 1200 містян, яким вже виповнилося 18 років.
“Рівень довіри громадян до правоохоронних органів можна вважати одним із індикаторів розвитку правової держави в Україні”, – йдеться в повідомленні.
Зважаючи на отримані дані, можемо говорити про те, що рівень довіри до патрульної поліції Львова минулого року зріс:
Довіра серед вікових груп:
Чоловіки та жінки довіряють поліціянтам однаково – 69% і 69%.
Читайте також: На Львівщині вогонь уже забрав 8 життів: рятувальники розповіли, як вберегтися
Довіра за здобутим освітньо-кваліфікаційним рівнем:
Андрій Теплий
----------
2019-01-13
На край землі за пташками – львів’янка про свою подорож до Нової Зеландії
За освітою біологиня, Ганна Кузьо є кураторкою курсів BirdID – де навчають спостерігати за птахами в Україні. Жінка розповідає про свої враження від подорожі країною пташок та благополуччя 
Ганна Кузьо – про свою мандрівку та унікальну природу Нової Зеландії.
- Тут настільки чисті вулиці, що багато людей ходять у магазин не в капцях, а босими. Босі дітлахи на вулицях при температурі 14-15 градусів – поширене явище, загартовуються малі;
- Це досить феміністична держава, три найвищі посади в країні посідають жінки. Вони їздять на роботу на велосипеді, займаються соціальною політикою та захистом довкілля. Воювати немає потреби;
– На великій частині території не ловить мобільний зв’язок та інтернет;
– Погода протягом року досить холодна (поруч Антарктика);
Читайте також: Врятувати «Копернік»: чи дадуть «зелене світло» найстарішому кінотеатру у Львові
– Це одна з перших країн, яка прийняла без’ядерний статус, на островах немає жодної АЕС;
– Мова жестів є однією з трьох офіційних (на додачу до англійської та маорі);
– У кав’ярнях не прийнято залишати чайові;
– Тут вперше у світі відкрили комерційний банджі-джампінг;
– Щороку мешканці країни фіксують до 400 землетрусів;
– Справи з грифом «терміново» тут можуть вирішуватися по кілька місяців;
Читайте також: 100 років: на Львівщині живе вогнеборець-довгожитель
– Тут не водяться змії, великі хижаки, отруйні комахи і павуки;
– Давати хабар беззмістовно – тут найбільший у світі відсоток нетерпимості до корупції;
– У цій країні немає дитячих будинків – сім’ям, які хочуть усиновити дитину, часто доводиться чекати роками;
– Шлюби раніше 28-30 років – диковинка;
– Тюрми порожні, а поліція працює лише кілька днів на тиждень;
– Громадянам Нової Зеландії дозволено водіння з 15 років.
Читайте також: Наркотики, проституція, СНІД: відверта історія львів’янки, яка почала життя заново
До островів Нової Зеландії 17 тис км. Два довгі перельоти по 10 годин. Ми прилетіли на острови наприкінці листопада, а там теплий сезон тільки розпочався – природа квітне, пташки співають. Спершу склалося враження, ніби ми у Львові навесні. Європейці свого часу завезли на острови багато птахів, звичних для наших країв, яких ми одразу й побачили – дроздів чорних, горобців, шпаків. Єдине, що сизих голубів менше, ніж у нас.
Колись я теж не знала, де розташована Нова Зеландія. Виявляється, ця країна дуже близька до Антарктики. А ще у них, як і в Австралії, карти дещо специфічні – на них Австралія, а відповідно, і Нова Зеландія, розташовані по центру. А також карти перевернуті знизу догори.
Що ще цікаво – спершу я не могла зрозуміти, чому сувенірні брелки продаються із зображенням італійських островів. З’ясувалося, що форма Нової Зеландії дуже нагадує форму Італії.
Читайте також: Пішла у тренажерний зал у тридцять вісім: життя до та після
Цікаво, що в цьому райському куточку живуть пінгвіни, які нам, європейцям, уявляються лише на льодовиках Антарктики. Однак, із 17 видів пінгвінів, аж 6 живуть тільки в Новій Зеландії.
А символ країни – пташку ківі сьогодні реальніше побачити в зоопарку, хоча можна і в дикій природі. Усього є 9 видів. Їх досить складно знайти і сфотографувати, бо це нічна пташка, вдень її не побачиш. А також критичною є ситуація з їхнім існуванням – дуже багато ківі знищено. Пташок навіть вирощують в наближених до природи умовах, де вони не контактують із людиною, а потім їх уже дорослими випускають на природу.
Також ми зустріли папуг кеа – живуть вони в альпійській зоні, літають тільки за крайньої потреби. Вони всеїдні, і в тому числі їдять мертвих тварин. Колись фермери почали виявляти на вівцях відкриті рани, з’ясувалося, що це теж робота кеа. Вони дуже контактні та близько підходять до людей. Але якщо погуглити, що робити при зустрічі з кеа, то перша порада – це тримати всі речі при собі, адже ці папуги люблять відгризати все, що їм трапляється на очі (навіть, якщо це антена на вашому авто).
На островах збереглися і ровесники вимерлих динозаврів – деревовидні папороті, які сягають 20 метрів заввишки.
Читайте також: «Якби зі мною була сім’я – я би залишився жити в Антарктиді»: львівський полярник Ігор Дикий
Ця країна вирізняється тим, що на її землях довгий час люди не мешкали. Її заселили десь із тисячу років тому. Першими поселенцями були полінезійці, яким взагалі пощастило, що вони туди допливли. Землі виявилися чудовими, адже умови для життя досить хороші: є що їсти і пити, небезпечних тварин немає. Хіба що один павук, такий як наш хрестовик, скажімо. Змій взагалі немає, ссавців-хижаків – теж. Є один ссавець – це кажан, який їсть комах. І це все. Такий собі райський куточок.
І от уявіть, що такі благодатні землі заселили люди з луками і стрілами, яким необхідно було чимось харчуватися. Тоді ще на островах жили моа. Це були великі птахи, які до того ж не літали. Маорійці (тубільне полінезійське населення островів) успішно їх їли, доки повністю не знищили. Цифри вражають – за час проживання людей на островах Нової Зеландії вимерло 47 видів птахів.
Потім на острови приплили європейці – спершу Абель Тасман з Голландії. На честь Зеландії – однієї з провінцій Голландії – назвали ці острови. Пізніше відвідав і обстежив острови британець Джеймс Кук. Згодом острови стали частиною Британського королівства. І до сьогодні тісні зв’язки з Британією збереглися – главою держави є Єлизавета ІІ, а гімн держави – «Боже, храни Королеву».
У процесі освоєння земель люди знищували місцеві рослини і насаджували злакові культури, вирубували унікальні каурієві ліси, з яких робили огорожі, меблі, і від тих лісів залишилося зовсім мало – вони під охороною ЮНЕСКО.
Читайте також: Продав машину, щоб відкрити ресторан: досвід львівського ресторатора
Щойно люди почали інтенсивно заселяти землі островів, вони стали активно підлаштовувати навколишню природу під свої потреби. Поселенцям хотілося полювати, але не було на кого. Тож вирішили привезти кролів. А в цій місцевості немає природних ворогів для цих тварин. Є тільки два види хижих птахів – лунь та сокіл, але вони невеликі і на тварину такого розміру не можуть полювати. Отож, природних ворогів немає, а їжі вдосталь, і кролики, відповідно, швидко розмножилися. Через це виникла проблема не тільки для природи, а й для фермерів. Кролі риють нори, а корови, натрапляючи на них, ламають собі ноги – це вже збитки для сільського господарства. До того ж кролі з’їдають фермерські посіви.
Люди задумалися, як вирішити цю проблему, адже знищити всіх кролів уже не було можливим. Тож привезли з Австралії всеїдного хижака – посума. Посума привезли, щоб він їв кроликів, але тваринка вирішила не ускладнювати собі життя і стала їсти пташок, які не вміють літати, і яких дуже легко вполювати. Виникла нова проблема – посуми стали знищувати місцевих птахів. А також ці тварини об’їдають верхівки дерев. І сьогодні дітей ледь не з садочка навчають: вбий посума – збережи дерево. Ось так новозеландці й дотепер живуть із цими проблемами.
Із кораблями на острови потрапили пацюки, які теж знищують місцевих птахів. Часто у парках можна побачити пастки на гризунів. Навіть розведення домашніх котів шкодить пташкам, оскільки ті на них полюють. А всіх котів нині обов’язково чіпують, і не випускають гуляти в дику природу.
Мене, як мешканку країни з родючою землею, вразило, що там люди живуть із того, що вирощують овець. І по всьому світу продають свої шерстяні вироби – виготовляють якісний одяг, який носить також і королівська сім’я. Відомі новозеландці ще й своїми виноградниками та винами.
Навіть звичайна лососева ферма стала туристичним місцем, як тільки там передбачили фуд-корт та прогулянкові зони. Багато диких птахів гніздяться біля води – і ніхто їх не рухає. Бізнес поруч із природою.
Можна тільки насолоджуватися гармонійним співіснуванням туризму з дикою природою. На островах туристичні стежки проходять поруч із місцями, де гніздяться птахи. Їх підгодовують, тож пернаті звикли до людей. Але варто пам’ятати, що водоплавних птахів не можна годувати. Особливо, хлібом. Це для них шкідливо.
Нова Зеландія – унікальна країна, тут полювання на тварин є необхідним, щоб усунути природний дисбаланс, який виник через те, що поселенці завозили нехарактерних для локальних умов тварин та птахів. Місцеві фермери навіть подають оголошення, щоб до них приїхали зі зброєю та відстріляли гусей, які часто знищують їхні посіви.
Нова Зеландія — це не тільки країна, де знімали «Володаря Кілець», це ще й одна з найбільш спокійних і благополучних держав на планеті. Зеленющі пагорби, на яких пасуться тисячі овець, чудова екологія, бірюзові ріки та льодовики, вулкани і тропічні зарості.
Усі фото – героїні публікації
Читайте також: Електрозалежні: чому львів’яни пересідають на електромобілі?
 
Ріна Ісаєва
----------
----------
2019-01-14
МАУ дозволили брати з собою додатковий багаж, але за нього доведеться заплатити
Це може бути ще одна ручна поклажа вагою до 5 кілограмів і розміром не більше 40x30x10 сантиметрів
Це може бути ще одне місце ручної поклажі вагою до 5 кілограмів і розміром не більше 40x30x10 сантиметрів
За її перевезення потрібно заплатити 15 євро в аеропорті, з якого ви відправляєтеся.
Про це повідомляє прес-служба МАУ.
Читайте також: У мешканця Перемишлянщини, який споживав мариновані гриби, виявили ботулізм
Також авіакомпанія ввела додаткові правила перевезення багажу. Вони діятимуть для всіх, хто купив білети з 1 листопада 2018 року для подорожей з 1 квітня 2019 року. Детельніше читайте тут.
Юлія Василина
----------
2019-01-14
Пожежу у довгобуді на Княгині Ольги загасили: потерпілих немає
У закинутій будівлі за ринком «Провесінь» зайнялось сміття
Пожежу у триповерховому довгобуді на Княгині Ольги, 110 – ліквідовано. За попередньою інформацією рятувальників, причиною пожежі було займання сміття.
Про це у коментарі Galnet розповів речник ГУ ДСНС Львівщини Ігор Курус.
«О 15:31 пожежу на вулиці Княгині Ольги, 110 було ліквідовано. Пожежа трапилась у триповерховій цегляній закинутій будівлі. Постраждалих немає. Вогнем знищено сміття площею 30 метрів квадратних. Для ліквідації наслідків пожежі було задіяно 2 одиниці спецтехніки і 7 рятувальників», – розповів Ігор Курус.
Нагадаємо, довгобуд на вул. Княгині Ольги, 110 свого часу належав Львівському автобусному заводу. Ця споруда розташована поруч із «Аквапарком» та ринком «Провесінь».
На цій ділянці у 70-х роках Львівський автобусний завод мав намір збудувати будинок культури для своїх працівників. Тоді близько 30% споруди вдалося звести, проте через низку причин будівництво не завершили. Потім будівля перепродавалась. ТзОВ “Західний інвестиційний союз” викупило цей довгобуд у 2010 році.
У недобудованій споруді часто знаходять прихисток місцеві безхатьки.
Фото Ігоря Зінкевича
Читайте також: На Львівщині вогонь уже забрав 8 життів: рятувальники розповіли, як вберегтися
Орест Дрималовський
----------
2019-01-14
Сім львівських маршрутів змінили схему руху
Виконавчий комітет ЛМР сьогодні затвердив зміни до транспортної мережі Львова
Олег Партика, в.о. начальника управління транспорту ЛМР, повідомив, що відбулися незначні зміни у схемах руху кількох маршрутів:
«Відбулося коригування транспортної мережі, у зв’язку з тим, що на кількох маршрутах почали курсувати великі автобуси, і на деяких вулицях вони не можуть фізично проїхати — це маршрути № 5а, № 9, № 45, № 47а. Також внесено зміни у маршрути, які не їздять близько двох років — це маршрути № 12, № 30, № 35. Їх відкоригували, відповідно до пропозицій мешканців. І також внутрішній маршрут у м. Винники, на якому курсують шатл-баси, присвоюємо номер № 36а”.
Читайте також: Як виглядав Львів понад 200 років тому: ФОТО
Тепер схеми руху цих автобусів виглядатимуть так: 
Маршрут № 5а: ст. Підзамче — вул. Б. Хмельницького — вул. Гайдамацька — вул. Замарстинівська — вул. Під Дубом — пр. Чорновола — пр. Свободи — пл. Міцкевича — пл. Галицька — пл. Соборна — вул. В. Винниченка — пл. Митна — вул. Личаківська — м. Винники (вул. Галицька — кільцева дорога — вул. Галицька) — вул. Личаківська — пл. Митна — вул. В. Винниченка — вул. Підвальна — пл. Д. Галицького — вул. І. Гонти — пл. Князя Ярослава Осмомисла — пл. Різні — пр. Чорновола — вул. Під Дубом — вул. Замарстинівська — вул. Гайдамацька — вул. Б. Хмелтницького — ст. Підзамче.
Маршрут № 9: с. Муроване — вул. Б. Хмельницького — вул. В. Липинського — пр. Чорновола — пр. Свободи — вул. Дорошенка — вул. С. Бандери — вул. Ген. Чупринки — вул. І. Горбачевського — вул. Ак. Сахарова — вул. Кн. Ольги — вул. В. Великого — вул. Стрийська — вул. В. Вернадського (автовокзал) — вул. Стрийська — вул. І. Рубчака — вул. Тролейбусна — вул. В. Великого — вул. Кн. Ольги — вул. Ак. Сахарова — вул. М. Коперника — вул. Дорошенка — пр. Свободи — пл. Різні — пр. Чорновола — вул. В. Липинського — вул. Б. Хмельницького — с. Муроване.
Маршрут № 12: вул. І. Величковського — вул. Т. Шевченка — вул. О. Ковча — вул. Винниця — вул. Тунельна — вул. Варшавська — вул. Замарстинівська — вул. І. Мазепи — вул. І. Миколайчука — вул. В. Липинського (автовокзал «Північний») — вул. І. Миколайчука — вул. І. Мазепи — вул. Замарстинівська — вул. Варшавська — вул. Тунельна — вул. Винниця — вул. О. Ковча — вул. Т. Шевченка — вул. І. Величковського.
Маршрут № 30: вул. Т. Шевченка (Рясне-1) — вул. Левандівська — вул. Сяйво — вул. Городоцька — пл. М. Кропивницького — вул. С. Бандери — вул. М. Вербицького — вул. М. Коперника — вул. Д. Вітовського — пл. І. Франка — вул. І. Франка — вул. Козельницька — вул. П. Мирного — вул. Угорська — вул. Віденська — вул. С. Литвиненка — вул. П. Мирного — вул. Козельницька — вул. І. Франка — пл. І. Франка — вул. Д. Вітовського — вул. М. Коперника — вул. С. Бандери — пл. М. Кропивницького — вул. Коротка — вул. Городоцька — вул. Сяйво — вул. Левандівська — вул. Т. Шевченка (Рясне-1).
Маршрут № 35: вул. Польова — вул. Новознесенська — вул. Механічна — вул. Б. Хмельницького — вул. В. Липинського — пр. Чорновола — вул. Торгова — пл. Кн. Ярослава Осмомисла — вул. І. Гонти — пл. Д. Галицького — вул. Підвальна — вул. В. Винниченка — пл. Соборна — вул. І. Франка — вул. Зелена — вул. Шота Руставелі — вул. Стрийська — с. Солонка (вул. Наварійська) — вул. Стрийська — вул. Шота Руставелі — вул. Зелена — вул. І. Франка — пл. Соборна — вул. В. Винниченка — вул. Підвальна — пл. Д. Галицького — вул. І. Гонти — пл. Князя Ярослава Осмомисла — пл. Різні — пр. Чорновола — вул. В. Липинського — вул. Б. Хмельницького — вул. Механічна — вул. Новознесенська — вул. Польова.
Маршрут № 36а: — м. Винники (вул. Забава — вул. І. Франка — вул. Галицька — вул. Т. Шевченка — вул. В. Стуса — вул. І. Франка — вул. Забава).
Маршрут № 45: — ТРЦ «Вікторія Гарденс» — вул. Наукова — вул. Кн. Ольги — вул. Ак. Сахарова — вул. М. Коперника — вул. Дорошенка — пр. Свободи — пл. А. Міцкевича — пл. Галицька — пл. Соборна — вул. І. Франка — пл. Франка — вул. Д. Вітовського — вул. Ак. Сахарова — вул. Кн. Ольги — вул. Наукова — ТРЦ «Вікторія Гарденс».
Маршрут № 47а: — пр. Червоної Калини — вул. Коломийська — вул. І. Кавалерідзе — вул. Сихівська — вул. Зелена — вул. Пасічна — вул. Личаківська — пл. Митна — вул. В. Винниченка — вул. Підвальна — пл. Д. Галицького — вул. І. Гонти — пл. Князя Ярослава Осмомисла — пл. Різні — пр. Чорновола — пр. Свободи — пл. А. Міцкевича — пл. Галицька — пл. Соборна — вул. В. Винниченка — пл. Митна — вул. Личаківська — вул. Пасічна — вул. Зелена — вул. Сихівська — пр. Червоної Калини.
Читайте також: Школяр зі Львівщини віддав заколядовані гроші на благодійність
Мар'яна Галькович
----------
2019-01-14
У Львові заборонили утеплювати фасади історичних будинків
У міськраді також розглядатимуть правопорушення, вчинені у будівлях у межах історичного ареалу
Виконавчий комітет Львівської міської ради запровадив обмеження на виконання будівельних робіт із зовнішньої теплоізоляції фасадів будинків у межах історичного ареалу та на пам’ятках культурної спадщини.
Це рішення забороняє утеплення будинків, які є пам’ятками архітектури, а для проведення утеплення в будинках, які є в межах історичного ареалу, але не є пам’ятками архітектури, необхідно буде отримати відповідні дозволи управління охорони історичного середовища.
За словами начальниці управління охорони історичного середовища ЛМР Лілії Онищенко, підготовка цього рішення спричинена змінами, внесеними наприкінці минулого року до Постанови Кабінету Міністрів, якою затверджено перелік будівельних робіт у будинках, що не потребують отримання дозволів.
На важливості прийняття цього рішення наголосив і заступник міського голови Андрій Москаленко. Він запропонував доповнити прийняте рішення ще одним пунктом.
«Пропоную додати до цього рішення ще один пункт — додати до переліку питань, які розглядає адміністративна комісія, створена при виконавчому комітеті, розгляд правопорушень, вчинених у будівлях, які є в межах історичного ареалу і є цінними, але не внесені до реєстру пам’яток. Це спростить процедуру контролю», — додав Андрій Москаленко.
Фото: Via est Vita
Читайте також: Щоб знову не трапилося несподіваного обвалу, фасади львівських будинків перевірять на аварійність
Орест Дрималовський
----------
2019-01-14
Якщо у школі холодно – телефонуйте на “гарячу” лінію
Сьогодні у частині шкіл Львівщини розпочався навчальний семестр
У ЛОДА заявили, що у всіх навчальних закладах області триває опалювальний сезон.
«На тих територіях, де за графіком мав розпочатися навчальний семестр, він розпочався. У Новому Роздолі школярі повернуться до навчання через тиждень, однак, заклади дошкільної освіти міста повністю забезпечені теплом», – розповіла директор департаменту освіти ЛОДА Любомира Мандзій.
Читайте також: На вулиці Княгині Ольги горить довгобуд: на місці працюють пожежники
Батьків також закликали телефонувати на “гарячу” лінію області 112, якщо діти поскаржаться на відсутність тепла у школі.
Мар'яна Галькович
----------
2019-01-14
Сьогодні у Львові розпочнеться виставка видатного українського фотографа
Фотовиставка «Постаті» відкриється сьогодні о 17:00 і триватиме до 6 лютого
33 світлини видатного митця сучасності Василя Пилип’юка всі охочі можуть побачити у фотогалереї «Світло та тінь». Назва виставки – невипадкова, адже в об’єктив майстра фотографії потрапили люди, чия діяльність посідає значне місце в українській культурі і мистецтві, а також інші відомі українці. 
«Серед них є такі постаті: Роман Іваничук, Богдан Ступка, Борис Возницький, Дмитро Павличко, Іван Попович, Іван Марчук, Богдан Стельмах. За особисте знайомство з цими людьми мій батько був вдячний долі», – каже Володимир Пилип’юк.
Читайте також: Як виглядав Львів понад 200 років тому: ФОТО
Основу цієї експозиції склали світлини з книги «Долею даровані зустрічі». Син фотографа наголосив: виставку організовують саме у січневі дні, бо 10 січня його батьку виповнилося б 69 років.
Мар'яна Галькович
----------
2019-01-14
На вулиці Княгині Ольги горить довгобуд: на місці працюють пожежники
У будівлі за ринком «Провесінь» зимують безхатьки
У Державну службу надзвичайних ситуацій надійшло повідомлення про пожежу у закинутій будівлі на вул. Княгині Ольги, 110.
Про це у коментарі Galnet розповів речник Головного управління ДСНС України у Львівській області Ігор Курус.
«О 13:57 до нас надійшло повідомлення про пожежу на вулиці Княгині Ольги, 110. За попередньою інформацією, пожежа у закинутій будівлі. Станом на зараз на місці працюють підрозділи Державної служби надзвичайних ситуацій. Інформації щодо ліквідації пожежі поки немає», – розповів Ігор Курус.
Нагадаємо, довгобуд на вул. Княгині Ольги, 110 колись належав Львівському автобусному заводу. Ця споруда розташована поруч із «Аквапарком» та ринком «Провесінь».
На цій ділянці у 70-х роках Львівський автобусний завод мав намір збудувати будинок культури для своїх працівників. Тоді близько 30% споруди вдалося звести, проте з низки причин будівництво не завершили. Потім будівля перепродавалась, проте будівництво так і не завершили. ТзОВ “Західний інвестиційний союз” викупило цей довгобуд у 2010 році.
У недобудованому будинку часто знаходять прихисток місцеві безхатьки.
Фото Ігоря Зінкевича
Орест Дрималовський
----------
2019-01-14
У мешканця Перемишлянщини, який споживав мариновані гриби, виявили ботулізм
Він перебуває у критичному стані: токсин уразив всі життєво важливі органи
Медики Львівської обласної інфекційної лікарні повідомили, що 25-річний мешканець Перемишлянського району, у якого діагностували ботулізм, перебуває у критичному стані. Токсин ботулізму встиг уразити всі життєво важливі органи і системи
Про це повідомляє ZAXID.NET з посиланням на директора інфекційної лікарні Сергія Федоренка.
Хворого, який скаржився на сухість у роті, двоїння в очах, порушення ковтання і мови, госпіталізували 11 січня о 21:00. Як з’ясували медики, 10 січня він у компанії друзів споживав мариновані гриби, приготовані у домашніх умовах. На щастя, ніхто з друзів чоловіка більше не захворів.
Врятувати від ботулізму може лише протиботулінічна сироватка, яку слід вводити якомога швидше після встановлення діагнозу, ідеально – через дві години після захворювання, але її в області не було. Департамент охорони здоров’я ЛОДА, як тільки отримав інформацію про випадок ботулізму, відправив до Києва за сироваткою машину Центру медицини катастроф. 12 січня протиботулінічна сироватка була у Львові і о 16:00 її ввели пацієнтові – через дві доби після споживання грибів і майже через добу після госпіталізації до лікарні.
«З моменту захворювання до звернення по медичну допомогу і введення сироватки минуло доволі багато часу, токсин бутулізму встиг уразити всі життєво важливі органи і системи. Стан пацієнта дуже важкий, критичний. Він отримує все необхідне у таких випадках лікування і тепер все залежить від стану його організму», – повідомив Сергій Федоренко.
Нагадаємо, що ботулізм – це гостра токсикоінфекція, викликана паличкою Clostridium botulinum і її токсином, що міститься в неправильно приготовлених і збережених консервах.
Основною причиною захворювання на ботулізм є продукти домашнього приготування: овочеві, грибні, м’ясні, рибні консерви, сирокопчені окости, солена, в’ялена та вуджена риба.
Симптоми, які найчастіші виникають при ботулізмі:
Читайте також: Лікарі можуть укладати декларації з пацієнтами понад рекомендовану кількість
Фото: old.positivepeople.md
Орест Дрималовський
----------
2019-01-14
Щоб знову не трапилося несподіваного обвалу, фасади львівських будинків перевірять на аварійність
Для цього в мерії проведуть окрему нараду з усіма службами
Для цього в мерії проведуть окрему нараду з усіма службами
Про це повідомляє прес-служба ЛМР.
Причиною масштабних перевірок фасадів будинків у Львові став випадок, який трапився на вулиці Руській, 20 (зі сторони входу). Там у п’ятницю, 11 січня, з 4-го поверху міської 1-ої поліклініки обвалилася частина гіпсової ліпнини.
Читайте також: У Львівському музеї за сеофі роздаватимуть подарунки
«Елемент, який впав на вул. Руській, не виглядав аварійно. Треба брати вишку і кожен фасад один за другим обстежувати», – начальник управління охорони історичного середовища Лілія Онищенко.
Службам буде над чим попрацювати. Адже у Львові є понад 2400 будинків-пам’яток архітектури, і обвали окремих елементів трапляються не лише в будинках-пам’ятках архітектури. Заступник міського голови з питань житлово-комунального господарства запропонував, щоб перевірки проводила спеціальна організація з ліцензією.
Юлія Василина
----------
----------
2019-01-15
Вулиці міст та сіл України можуть залишитись без світла вночі
НКРЕКП скасувала «нічний тариф»
НКРЕКП скасувала «нічний тариф»
Це означає, що ціна на світло вночі буде такою ж, як і вдень. Таке рішення НКРЕКП (Національної комісії, що здійснює державне регулювання у сферах енергетики та комунальних послуг) б’є по кишені місцевих бюджетів. Наприклад, Львову доведеться додатково знайти 15 мільйонів гривень на рік, щоб вночі місто освітлювалося. Про це у коментарі Galnet розповів заступник міського голови з питань житлово-комунального господарства Львівської міської ради Сергій Бабак.
«В Україні діяв тризонний тариф. У час пік – більший тариф, у міжпіковий час – нижчий, а у нічний час – найменший. Це звичайна практика всіх західних розвинутих країн. Під виглядом реформ відмінили тризонний тариф і тепер вночі тариф такий, як і вдень. У попередньому році, враховуючи, що тарифи коливаються, умовно витрати (на освітлення Львова вночі – прим.ред) становили 35 мільйонів гривень. А тепер розрахунково десь буде 50-53 мільйони гривень. Тобто треба знайти орієнтовно 15 мільйонів гривень на рік. Де шукати гроші – будемо думати. Але по факту, коли бюджет розподілений, це означає, що з чогось треба знімати. Чи з доріг, чи з фінансування лікарень або з чогось іншого», – пояснив Сергій Бабак.
Читайте також: На Перемишлянщині запрацював «Університет третього віку»
Окрім того, за електроенергію місто оплачує авансом. Тому вже у січні Львів витратить більше грошей, щоб оплатити світло.
Я навіть не припускаю варіанту, що вночі у Львові будуть відключати світло. Ми вимушені цю подань платити, бо неприпустимо, щоб обласне місто вночі виключало світло, – запевнив заступник мера.
Очільники міст Львівщини під час засідання Правління Львівського Регіонального відділення Асоціації міст України уже написали звернення до Кабінету Міністрів з вимогою відновити тризонний тариф на електроенергію для непобутових споживачів на перехідний період впровадження ринку електроенергії.
Ця ситуація може також вплинути і на роботу водоканалів, які вночі закачували воду у резервуари по нижчому «нічному тарифу», а вдень воду подавали споживачам.
Читайте також: Чи можна отримати штраф за відсутність аптечки в авті
«Тепер нижчого нічного тарифу немає. А оскільки водоканал не має стільки грошей платити по новому тарифу, то міста Борислав та Східниця у Львівській області перейшли на подачу холодної води споживачам лише 3 години у добу: з 18.00 до 21.00. Такий сухий результат «реформ» для мешканців тих міст», – написав у Facebook голова Асоціації споживачів енергетики та комунальних послуг Андрій Герус.
Нагадаємо, 4 грудня 2018 року НКРЕКП прийняла постанову, якою з нового року скасувала так званий нічний тариф на електроенергію. Раніше для нічного тарифу застосовувався коефіцієнт 0,6 до єдиного роздрібного тарифу.
Через це рішення суттєво зростають видатки на нічне вуличне освітлення, які не були закладені у місцевих бюджетах. Тож міста, селища чи села, яким не вистачає грошей, щоб оплатити нічне освітлення, вимикають ліхтарі у нічні години.
Юлія Василина
----------
2019-01-15
Медики розповіли про стан мешканця Перемишлянщини, хворого на ботулізм
За життя 25-річного хлопця продовжують боротися медики Львівської обласної інфекційної лікарні
За словами директора лікарні, Сергія Федоренка, стан пацієнта залишається надзвичайно тяжким.
«Це зумовлено ураженням всіх основних органів і систем організму, проявами загальної інтоксикації. Хворому введена специфічна протиботулінічна сироватка. Станом на зараз здійснюється повний комплекс лікувально-діагностичних заходів», – про це сьогодні, 15 січня, розповів у коментарі Galnet директор Львівської обласної інфекційної лікарні Сергій Федоренко.
Читайте також: Вакцинація у школах: де на Львівщині відкриють пункти щеплення від кору
Нагадаємо, чоловіка госпіталізували 11 січня. Він захворів після споживання маринованих грибів. Врятувати людину від ботулізму може лише спеціальна сироватка, яку потрібно вводити якомога швидше після встановлення діагнозу. Хворому, про якого йдеться, її ввели через дві доби після споживання небезпечної їжі та через добу після госпіталізації.
Орест Дрималовський
----------
2019-01-15
Понад тисяча львів’ян змінили імена минулоріч: Як це зробити
Змінювати ім’я можна з 16 років
1116 – саме таку цифру назвали у Головному територіальному управлінні юстиції у Львівській області. Про те, як і де можна змінити своє ім’я у коментарі Galnet пояснив начальник Львівського міського відділу державної реєстрації актів цивільного стану Зеновій Старосцінський.
«Для початку потрібно зрозуміти, що в поняття «ім’я» входить прізвище, ім’я і по батькові. В рідкісних випадках, законодавець обмежує можливість змінювати по батькові, можна тільки у випадку повернення до фактичного імені батька», – наголошує він.
За словами пана Зіновія, відбувається зміна імені дуже просто: громадянин, якому виповнилося 16 років, з паспортом звертається в районний відділ РАЦСу за місцем реєстрації. Підставою для зміни імені є бажання особи.
Аби пройти процедуру, потрібно принести такі документи:
Після цього людина обирає собі ім’я чи прізвище, яке вона хоче отримати. Тоді відділ РАЦСу розглядає клопотання щодо зміни імені, направляє певні матеріали справи в державні служби для того, щоб перевірити, чи не було зловживань законом.
Пізніше громадянин звертається у Міграційну службу з питанням отримання паспорта на нове ім’я чи прізвище. 
«Цей вид послуг, що надають відділи РАЦСи, раніше користувався більшим попитом. Зараз статистика, безумовно, падає», – додає Зеновій Старосцінський.
Читайте також: Львів’яни можуть замовити у РАЦСі повторну шлюбну церемонію
Змінити ім’я можна і в 14 років, але тоді обов’язково потрібна згода батьків чи одного з них.
 
Мар'яна Галькович
----------
2019-01-15
На Перемишлянщині запрацював «Університет третього віку»
Слухачем курсу може стати будь-яка людина похилого віку, яка хоче навчатись
Соціально-педагогічну послугу «Університет третього віку» запровадили при територіальному центрі надання соціальних послуг Перемишлянського району, повідомляють у відділі організаційної роботи та інформаційної діяльності апарату РДА.
Читайте також: У Львові живуть понад 30 довгожителів
В РДА кажуть, завдяки “Університету третього віку” старші люди можуть навчатись протягом всього життя. Вони залишаються фізично, психологічно та соціально активними.
Слухачами курсу можуть стати люди похилого віку, які мають освіту будь-якого рівня та зацікавлені брати участь в освітніх програмах.
Читайте також: 100 років: на Львівщині живе вогнеборець-довгожитель
Фото ілюстративне – Сегодня
Андрій Теплий
----------
2019-01-15
«Укрзалізниця» знову повертає квитки через інтернет
Раніше повернення квитків унеможливили, аби боротись з перекупниками
О 16:00 15 січня «Укрзалізниця» відновлює операції повернення проїзних документів на сайті booking.uz.gov.ua, на мобільній версії сайту й мобільних додатках.
Про це повідомляє прес-служба компанії.
Призупинення повернення проїзних документів через інтернет діяло, щоб запобігти зловживанням у піковий період перевезень з 15 грудня 2018 року.
«Про виправданість вжитих заходів свідчить наявність квитків на період новорічно-різдвяних перевезень цього зимового сезону», – йдеться у повідомленні.
Як зазначають залізничники, основна кількість квитків викуповується через інтернет у перші хвилини відкриття продажу, а потім значна їхня частина повертається у продаж перед відправленням поїзда.
В «Укрзалізниці» наголошують, такі дані демонструють, що квитки оптом викуповуються для їхнього подальшого перепродажу.
Фото: Львів — місто натхнення
Читайте також: Сім львівських маршрутів змінили схему руху
Орест Дрималовський
----------
2019-01-15
Чи можна отримати штраф за відсутність аптечки в авті
Якщо аптечки в автомобілі немає, то користуватися ним не можна. Про це йдеться у Правилах дорожнього руху
Наповнювати автомобільну аптечку на власний розсуд не можна, пише auto.24tv.ua. Правила упаковки, а також вмісту аптечки затверджено Державним стандартом ДСТУ 3961-2000. Аптечки формують і поставляють на фармацевтичний ринок з урахуванням комплексу санітарних вимог. Тому таку аптечку треба купувати в аптеці, а не у неперевірених продавців на автомобільному ринку.
Якщо аптечки в автомобілі немає, то зазвичай при накладенні штрафу поліцейські звинувачують водія в порушенні вимог п. 31.4.7 ПДР. В постанові зазначають – “керування ТЗ з відсутньою медичною аптечкою” та кваліфікують такі дії за ч. 1 ст. 121 КУпАП, яка тягне накладення штрафу в розмірі 340 грн. 
Але ось тут зверніть увагу: частина 1 ст. 121 КУпАП встановлює відповідальність за: “керування водієм транспортним засобом, що має технічні несправності, з якими відповідно до встановлених правил експлуатація його забороняється”. Жодного слова про медичну аптечку немає.
Тож поліцейські мають керуватися зовсім іншою статтею – 125 КУпАП про керування автомобілем з відсутньою медичною аптечкою, яка тягне за собою попередження.
А от водіїв, які надають послуги перевезення пасажирів, не попереджають, а штрафують за відсутність аптечки – на 680 гривень (ч.2 ст. 121 КУпАП).
Читайте також: У мешканця Перемишлянщини, який споживав мариновані гриби, виявили ботулізм
Якщо такий водій протягом року скоїть будь-яке інше порушення за ч.1-3 ст. 121 КУпАП (різні несправності автомобіля, переобладнання з порушенням, відсутність техогляду тощо), то його можуть позбавити права керування на строк від 3-х до 6-ти місяців.
Кожен водій має пам’ятати, що наявність аптечки в автомобілі не лише необхідна умова його комплектації, а й додаткова можливість врятувати життя в екстрених випадках.
 
Андрій Теплий
----------
2019-01-15
З 1 лютого приймають заявки на реставрацію вікон: кількість місць обмежена
У Львові стартує програма співфінансування реставрації дерев’яних вікон та заміни пластикових на дерев'яний скло-пакет
У Львові стартує програма співфінансування реставрації дерев’яних вікон та заміни пластикових на дерев’яний скло-пакет
Заявки від мешканців на участь у програмі приймають з 1 лютого за адресою вул. Валова, 20, каб. 12. Частка співфінансування на реставрацію дерев’яних вікон становитиме 60% – місто, 40% – власник. Частка при заміні пластикових вікон на дерев’яний скло-пакет (тільки після оплати штрафу) становитиме 50% – місто, 50% – власник. Цього року візьмуть лише 50 адрес.
Щоб взяти участь у програмі, ваша вулиця має входити в історичний ареал Львова. Це можете дізнатися тут.
Якщо ж мешканці архітектурних пам’яток все-таки самовільно замінюють дерев’яні вікна пластиковими – відповідальності не уникнути. З 2 березня цього року діє комісія ЛМР щодо порушень на пам’ятках архітектури. Саме ці люди й можуть виписати вам штраф, якщо ви зневажаєте закон.
Читайте також: Вакцинація у школах: де на Львівщині відкриють пункти щеплення від кору
– Розмір штрафу варіюється від 850 гривень до 1700 для фізичних осіб, а для юридичних – це 170 тисяч гривень. Яку суму має сплатити порушник – залежить від того, скільки вікон замінено неправомірно, – пояснив юрист управління охорони історичного середовища ЛМР Олег Хандина. – До речі, штрафи тепер отримуватимуть не лише власники квартир, які замовили заміну вікон, а й ті, хто ці послуги надав.
До речі, якщо ви вже замінили вікно і заплатили гроші за порушення, протягом наступного місяця після отримання штрафу і підписання охоронного договору ви мусити своє нове пластикове вікно замінити дерев’яним, інакше – проблем не уникнути.
Однак як бути тим, хто не має грошей, аби замінити старе трухляве вікно вже зараз? Поки відповідь одна – чекати наступного року, або ж самостійно шукати потрібні кошти. Варто пам’ятати, що вікно можна замінити лише на нове дерев’яне, до того ж воно має повторювати свій автентичний зразок: розмір рами, кількість шибок і таке інше.
Важливо, що перед цим обов’язково потрібно укласти охоронний договір з міською владою.
 
Юлія Василина
----------
2019-01-15
Вакцинація у школах: де на Львівщині відкриють пункти щеплення від кору
Вакцинуватимуть дітей лише після письмової згоди батьків і огляду лікаря
З 11 по 18 лютого у школах Львівщини працюватимуть пункти вакцинації від кору. Вакцинуватимуть дітей віком від 6 до 18 років. Тимчасові пункти відкриють у тих навчальних закладах, де зафіксовано найбільше випадків кору – у містах Львів, Дрогобич, Червоноград та Перемишлянському, Пустомитівському і Городоцькому районах.
Про це сьогодні, 15 січня, у коментарі Galnet розповіла очільниця Департаменту охорони здоров’я Львівської ОДА Ірина Микичак.
Додаткові заходи щодо вакцинації ініційовані Міністерством охорони здоров’я України
«Ця «спецоперація» анонсована Міністерством охорони здоров’я. І ми маємо з 11 по 18 лютого провести додатковий обсяг вакцинації дітям віком від 6 до 18 років у школах та освітніх закладах. Для цього відкриємо спеціальні тимчасові пункти вакцинації», – розповіла Ірина Микичак.
Однак у департаменті охорони здоров’я агітують вакцинуватись у поліклініках, не чекаючи лютого. Щеплення дітям робитимуть лише після письмової згоди батьків і огляду лікаря
«Нам вкрай важливо, щоб батьки самі привели дітей на вакцинацію. Щоб прийшли, дали згоду, подивилися на плафон. У кожному плафоні – вакцина бельгійського та американського виробництва. Зараз вакцини дуже якісні. На вакцині є індикатор: якщо недотриманий холодовий ланцюжок – індикатор змінить колір», – додала чиновниця.
За словами Ірини Микичак, не варто робити щеплення лише при гострому захворюванні, яке супроводжується температурою, вищою за 38,5°С. Протипоказанням є також серйозна алергічна реакція (анафілактичний шок) на попередню дозу вакцини чи відома алергічна реакція на один із компонентів вакцини (наприклад, на желатин, неоміцин, курячий білок тощо).
«Станом на сьогодні у Львівській області є 52 тисячі доз вакцини виробництва Бельгії і Сполучених Штатів Америки. Вакциною ми забезпечені повністю», – додала Ірина Микичак.
Нагадаємо, кір – це інфекційне захворювання, яке є висококонтактним. Хвороба не має специфічного лікування, оскільки це інфекція дитячого віку. Відтак до неї застосовують симптоматичне лікування. Єдиними методом профілактики кору та його наслідків для здоров’я є вакцинація.
Фото: UA.NEWS
Читайте також: Смертельні випадки кору, довакцинація і якість вакцини. Про що Супрун говорила у Львові
Орест Дрималовський
----------
2019-01-15
Театральні новинки в 2019 році
Промайнули Новорічні та Різдвяні свята, вщухли гучні святкування, і театраломанам забажається знову поринути у гущаву подій в театральному світі. Що ж принесе новий рік на підмостки українських театрів?
Театр 2019 року буде також вражати новими постановками, захоплювати пристрасними сюжетами та затягувати у вир подій, які відбуватимуться на сцені. Запалюватимуться нові талановиті зірки, які будуть піднімати одвічні теми та болючі питання, та намагатимуться поділитись із глядачем своїм баченням та вирішенням цих питань.
Якщо зазирнути до театральних афіш на сайті квиткового оператора TicketsBox, то можна побачити велику кількість цікавих вистав. То ж, усі бажаючі потрапити до театру, з легкістю зможуть відшукати саме той спектакль, який лежить до душі. На сайті представлений перелік вистав, які можна відфільтрувати за містом, а також жанром та місцем проведення, що доволі зручно. Також цікавинкою стане 3D тур театральними залами, для вибору підходящого місця. Ну а замовлення здійснюється досить легко та швидко. Що ж до репертуару, то дозвольте представити на Ваш огляд деякі спектаклі, які варто відвідати. Але це лише невеличкий екскурс афішами сайту, більш повну інформацію можна почерпнути саме на сайті TicketsBox.
Цікавим та по-своєму пізнавальним стане спектакль присвячений легендарному Володимиру Висоцькому. Вистава називається “Код Висоцького”. Глядачі матимуть змогу згадати видатного бунтівника та талановиту особистість, якого все ж таки знищила радянська система. Але його творчість жива та багатьма шанована і в наш час. Пісні Висоцького несуть глибокий сенс, висміюють людські пороки: байдужість, боягузтво, підлабузництво та багато іншого. Спектакль відродить пам’ять про цю велику людину.
Чудовий спектакль присвячений усім мамам, який варто відвідати, щоб відчути глибину дитячої душі та материнської ролі у житті кожного з нас – “Обещание на рассвете”. 
Бажаєте гарно провести час та вдосталь посміятися. Це можливо в компанії “Тітоньки Чарлі”. Зірки українського кінематографу та театру зіграли у ремейку на всім добре відомий фільм – “Здравствуйте, я Ваша тетя”. Неймовірна весела вистава з чудовим акторським складом.
Увага, до нас їде “Ревізор”! Саме так, Гоголівський “Ревізор” з сучасним акторським складом. Вистава як ніколи актуальна в наш час – час корупції, безкарності та кумівства. Комедія з глибоким змістом. Ну і звісно чудові актори, які зроблять перегляд вистави ще більш захопливим.
Бажаєте побачити як грає наша неперевершена Ада Роговцева. Маєте таку можливість. Спектакль комедія “Схоже на щастя” з блискучою Адою Роговцевою у головній ролі. Ще один спектакль з цією талановитою актрисою – “Соломон у спідниці”. Спектакль про сімейні цінності, для сімейного перегляду. Неодмінно захопіть свою другу половинку!
Якщо нам вдалося захопити Вас виром театральних вистав, тоді зазирніть на сайт TicketsBox, де представлений весь великий перелік театральних афіш нового театрального року.
Андрій Теплий
----------
----------
2019-01-16
Флакон життя
Чому львівські медики везуть сироватку від ботулізму з Києва
У четвертому корпусі Львівської обласної інфекційної лікарні лікарі рятують життя 25-річного мешканця Перемишлянського району. Днями у нього діагностували ботулізм, токсин якого встиг уразити усі життєво важливі органи. Стан пацієнта – вкрай критичний. Причиною захворювання виявились мариновані гриби домашнього приготування, які хлопець вживав під час застілля. Єдиним засобом, що може врятувати від тяжкої хвороби, є протиботулічна сироватка. Її треба ввести якомога швидше після отруєння. Але у Львові такої речовини немає
Хлопцю погіршало відразу після застілля, яке було напередодні, у четвер. Блювота і розлади шлунку посилились двоїнням в очах і запамороченням. Близько дев’ятої вечора – через добу після отруєння – його привезли в інфекційну лікарню.
– У пацієнта дуже швидко проявились всі симптоми хвороби: порушення зору, двоїння предметів, важкість читання – на відстані ще можна щось розгледіти, але прочитати щось у руках вже не вдається, – розповідає лікар-анестезіолог Львівської інфекційної лікарні Володимир Красильников. – У хворого змінився тембр голосу через параліч глоткових м’язів, відчувалась сильна сухість слизових оболонок. Діагноз було встановлено відразу.
Вже за годину директор Департаменту охорони здоров’я ЛОДА Ірина Микичак телефонує новопризначеному очільнику Центру екстреної медичної допомоги та медицини катастроф Ярославу Пилипчуку із завданням організувати доставку з Києва до Львова протиботулічної сироватки.
– Спершу ми хотіли організувати транспортування потягом, але побоялись передавати цінну сироватку через провідників, – каже Ярослав Пилипчук. – Літаком – теж не варіант. Хто погодиться опівночі перевозити речовини без попередніх погоджень? Тому було вирішено відправити до Обухова на Київщині (саме там розташовано склад) службовий Mercedes Vito.
У мікроавтобус сірого кольору, жертвуючи позаробочим часом, погодились сісти двоє водіїв Центру екстреної медицини. Авто виїхало з території лікарні на Миколайчука, 9 близько опівночі
О 8-й ранку водії звітують «шефу», що один флакон протиботулічної сироватки – у них, а машина вже виїхала з Обухова у зворотному напрямку. Сьогодні життєво необхідна речовина канадського виробництва централізовано зберігається лише на складі «Укрвакцина». Таким є розпорядження Міністерства охорони здоров’я.
– Колись майже кожна лікарня закуповувала сироватку російського виробництва, – розповідає лікар-епідеміолог Львівської обласної інфекційної клінічної лікарні Наталія Тімко. – Вона була доволі дешевою. Через напружену ситуацію між країнами Росія не реєструвала своєї сироватки на території України. Відтак у профільному міністерстві вирішили закупити дорогу канадську протиботулічну сироватку. Комплектів небагато, тому сироватку тримають централізовано – на Київщині. І видають лише на самовивіз при наявності хворого у певному регіоні.
Медики кажуть, що сироватка російського виробництва коштувала кілька сотень гривень, комплект канадської – від 40 до 60 тисяч гривень.
Mercedes Vito дорогою до Львова зупиняє поліція. Дізнавшись мету поїздки, «копи» повертають документи і бажають щасливої дороги. Мікроавтобус перетинає ворота інфекційної лікарні близько першої дня. Сироватку негайно вводять хворому, однак токсин ботулізму до того часу значно уражує організм пацієнта.
– Найперше піддається ураженню нервова система, – продовжує Володимир Красильников. – Якщо токсин потрапив у клітини, то навіть протиботулічна сироватка не може його знешкодити. Вона допомагає, коли інфекція циркулює у кров’яному руслі і міжклітинній рідині. Життєво необхідну сироватку потрібно ввести хворому якомога швидше. Найкраще – у перші години після інфікування.
Станом на вечір стан хлопця критично важкий. Єдиний позитив – стан впродовж доби не погіршується. Пацієнт при свідомості, має значні порушення зору і мови, розлад ковтання.
– Головне – хлопець дихає самостійно, – каже Володимир Красильников. – Процес цього захворювання супроводжується розладами дихання – тоді людина потребує штучної вентиляції легенів. Як буде далі – важко спрогнозувати. При такому захворюванні є значна загроза життю
Вірус ботулізму міститься у неправильно приготовлених і збережених консервах. У людей, які спожили заражені продукти, спершу виникає слабкість, запаморочення, головний біль, сухість в роті. Може бути нудота, блювота, випорожнення, температура тіла найчастіше не підвищена. Протягом декількох годин або кількох діб з’являються симптоми ураження нервових центрів головного мозку: порушення зору, двоїння в очах, сітка перед очима, розширення зіниць, біль та труднощі при русі очних яблук. Пізніше виникає ураження дихального центру, в результаті чого може настати розлад дихання.
– Бактерія, яка виробляє ботолотоксин, розвивається в умовах без кисню, – продовжує лікар. – Це консервовані продукти – м’ясні, рибні, овочеві, а також копчена, в’ялена або солена риба. Токсин може бути у домашній ковбасі або шинці. Хочу наголосити, що ці бактерії розкладаються під час кип’ятіння протягом 20 хвилин.
Побоювання медиків справджуються. Станом на 16:00 стан 25-річного хлопця погіршується. За повідомленням заступника директора Львівської Інфекційної лікарні Ігоря Берника, хлопцю доводиться підключити апарат штучного дихання. Боротьба триває
Орест Дрималовський
----------
2019-01-16
Масове отруєння у Львові: серед постраждалих є діти
Люди ймовірно отруїлися чадним газом
Люди ймовірно отруїлися чадним газом
У міському управлінні з питань надзвичайних ситуацій та цивільного захисту населення розповіли, що це шестеро мешканців квартири на вул. Остроградських, 8. Серед них троє дітей, які у стані важкого та середнього ступеня важкості були госпіталізовані.
Про це повідомляє прес-служба ЛМР.
Читайте також: Замість кортів – парковка: де діти, яких видворили з Палацу спорту на Мельника, тепер грають у теніс
Серед постраждалих:
Обставини події встановлюються.
Юлія Василина
----------
2019-01-16
«Усім видати гроші»: Субсидію знову даватимуть по-новому
4 мільйони українців отримують субсидію
Міністр соціальної політики України Андрій Рева розповів про намір внести зміни в систему надання субсидій у грошовій формі. Новацію вже обговорили на нараді у президента.
«Було ухвалене політичне рішення про те, щоб тих людей, яким призначена субсидія з жовтня, перевести на грошові розрахунки уже в готівковій формі з березня. Це робиться для того, щоб до травня мати уявлення про те, який механізм є більш ефективним. Безготівковий механізм ми запустили з 1 січня, а тепер опрацьовуємо готівковий – в експериментальному порядку усім видати гроші і подивитися, як це буде працювати», – пояснив Андрій Рева.
Субсидію у безготівковій формі отримуватимуть ті громадяни, які звернулися до управлінь соцзахисту після 1 січня 2019 року. Міністр також наголосив, що готівковий та безготівковий механізми монетизації працюватимуть паралельно.
«6 мільярдів гривень на місяць ми видаватимемо готівкою», – пообіцяв Рева.
Читайте також: Монетизація і субсидії: коли потрібно повторно подавати документи?
Додамо, за словами міністра, сьогодні середній розмір житлової субсидії в Україні становить 1500 гривень. 
Мар'яна Галькович
----------
2019-01-16
У Львові терміново перевірять усі димовентиляційні канали і витяжки
Позапланову перевірку роблять через збільшення кількості випадків отруєння чадним газом
Позапланову перевірку роблять через збільшення кількості випадків отруєння чадним газом
Фахівці у першу чергу прийдуть у будинки, які обладнані пічним та газовим опаленням, щоб перевірити димовентиляційні канали і наявність витяжки. Для цього залучать комунальні служби міста, спеціалістів ПАТ «Львівгаз», керівників ОСББ та ЖБК.
У міськраді наголосили: профілактичний огляд та прочистку димовентеляційних каналів проводять двічі на рік.
Читайте також: Замість кортів – парковка: де діти, яких видворили з Палацу спорту на Мельника, тепер грають у теніс
«Відповідно до Правил безпеки системи газопостачання України львівськими комунальними підприємствами (ЛКП) проводиться два рази на рік: перед та після опалювального періоду, обов’язкова перевірка та прочистка димових і вентиляційних каналів. І все це оформляється актами. Один примірник таких актів передається у ПАТ «Львівгаз», – розповіла директор департаменту житлово-комунального господарства та інфраструктури ЛМР Ірина Маруняк.
До слова, у житлових будинках Львова нараховується 133 499 димових каналів та 301 666 вентиляційних каналів.
Нагадаємо, у Львові двоє туристів отруїлися чадним газом в орендованій квартирі.
Юлія Василина
----------
2019-01-16
Замість кортів – парковка: де діти, яких видворили з Палацу спорту на Мельника, тепер грають у теніс
Влітку розголосу набув той факт, що 100-літні тенісні корти на Мельника,18 разом з Палацом спорту стали приватною власністю
У зв’язку з цим ДЮСШ «Спартаківець» змушена була переїхати. Де тепер займаються тенісом діти та чи будуть корти після реконструкції приміщення – Galnet з’ясовував у міськраді
«ДЮСШ «Спартаківець» на даний момент повноцінно функціонує. Просто якщо раніше діти займалися на Мельника,18, то тепер вони тренуються на Янева – на кортах СК «Динамо». Коли виникла ситуація на Мельника, ми вели переговори з «Динамо» про те, щоб вони дали можливість тренерам перейти туди. Щоб був збережений тренерський склад і діти могли займатися», – пояснила заступниця начальника Управління молоді та спорту Ксенія Пилипів.
Тимчасом тренер Василь Жирко розповідає, після переїзду школи багато дітей «відсіялось», адже живуть вони, переважно, в районі вулиці Мельника. Також він нагадав про обіцянки начальника Управління молоді і спорту ЛМР:
«Нікулін обіцяв, що на Кастелівці зробить корти, але це мало бути ще у 2018 році. Було б логічно, якби вони спочатку зробили місце, а потім переселяли ДЮСШ».
Читайте також: На край землі за пташками – львів’янка про свою подорож до Нової Зеландії
У міськраді підтвердили, що тенісні корти передбачені проектно-кошторисною документацією ремонту ЛКП «Спортресурс», що на вулиці Кастелівка. Однак, коли їх відкриють – невідомо.
Повернення «Спартаківця» на своє попереднє місце – під сумнівом. Можливий варіант, що нові власники палацу спорту підуть громаді назустріч:
«Нам важко сказати, оскільки це приватна власність і, відповідно, проектно-кошторисну документацію ми не виготовляли, але є інформація, що будуть закриті корти. На яких умовах вони будуть надаватись, чи це будуть якісь соціальні години – на даний момент ми не знаємо», – пояснює заступниця начальника Управління молоді та спорту.
Читайте також: «Ми увійшли в історію учнівського спорту»: школярі Львівщини стали першими в Україні у 13 видах спорту
До слова, раніше ЗМІ писали, що на місці 100-літніх кортів біля Палацу спорту хочуть збудувати паркінг.
Мар'яна Галькович
----------
2019-01-16
У Львові організували фотосесію захисникам Донецького аеропорту
Переглянути фото захисників можна в музеї визвольної боротьби України за адресою вул. Лисенка, 23А. Згодом фотовиставка експонуватиметься у стінах Львівської обласної державної адміністрації
«Якщо ми, ті, що що були безпосередньо учасниками, не будемо розповідати про події тих днів – то будуть розповідати інші. Але ж вони там не були, тому твердження не завжди будуть правдивими. Я наполягав на тому, щоб тут не було жодної політики. Кожен повинен займатися своєю діяльністю, але , щоб це все було на благо народу. Військові не повинні втручатися в політику. Наша мета – захищати країну», – розповів у коментарі Радіо Fm Галичина військовий Олег Височанський.
У проекті взяли участь шість військових – Микола Озеров, Віталій Смілка, Володимир Кожан, Тарас Павленко, Олександр Мошонкін, Василь Костів.
Слухайте також: Віталій Смілка у проекті “Особистості” з Марічкою Курило
Переглянути фото захисників можна в музеї визвольної боротьби України за адресою вул. Лисенка, 23А. Згодом фотовиставка експонуватиметься у стінах Львівської обласної державної адміністрації.
Як пише Уніан, кіборги героїчно захищали Донецький аеропорт 242 дні. За цей час 200 українських бійців загинули, ще півтисячі отримали поранення. Аеропорт обстрілювали з артилерії, «Градів», мінометів і танків, працювали снайпери. Кіборгами нескорених українців назвали самі терористи. Мовляв, тільки роботи здатні вистояти в таких нелюдських умовах.
Читайте також: Світлина загиблого українського воїна перемогла на міжнародному конкурсі у Японії
Софія Лопатка
----------
2019-01-16
Як шахраї обманюють водіїв, які хочуть розмитнити «євробляхи»
«Липові» посередники активізувалися, бо 22 лютого закінчується пільговий період для митного оформлення автомобілів
«Липові» посередники активізувалися, бо 22 лютого закінчується пільговий період для митного оформлення автомобілів
Тобто, коли базові ставки акцизу знижені на половину. Так звані посередники обіцяють допомогти швидко розмитнити автівку, беруть у водія документи на машину, гроші за свої послуги і більше на зв’язок не виходять. Зустріч з водієм шахраї організовують поза межами місця митного оформлення. Для правдивості навіть дають розписку з обіцянкою вчасно розмитнити авто.
Про це повідомляє ДФС у Львівській області.
Читайте також: Вулиці міст та сіл України можуть залишитись без світла вночі
Тому, коли ви не можете чи не вмієте самостійно оформити митну декларацію, звертайтеся до митних брокерів, які є юридичними особами та мають дозвіл на провадження митно-брокерської діяльності.І обов’язково укладайте з ними договір про надання митно-брокерських послуг.
В Україні є 5800 підприємств, які мають дозвіл і офіційно займаються брокерською діяльність. Повний перелік тут.
Юлія Василина
----------
2019-01-16
Де на Львівщині можна купатися на Водохреща: перелік місць
19 січня, на Водохрещення Господнє, християни набирають освячену воду, а найсміливіші пірнають в ополонку
19 січня, на Водохрещення Господнє, християни набирають освячену воду, а найсміливіші пірнають в ополонку
Якщо і ви запланували омити тіло цілющою водою, то робіть це лише у спеціально обладнаних місцях. Перелік опублікувала прес-служба ЛОДА:
– м. Золочів – міське озеро;
– м. Перемишляни – міське озеро;
– м.Червоноград – в районі підвісного моста;
– озеро «Задорожне» – в районі бази відпочинку «ГОВІ»;
– озеро « Глинна Наварія» – в районі середньої школи;
– Яворівське озеро – в районі с. Цитуля та с. Залужжя.
– Яворівський національний парк – с.Верещиця;
– Мисливсько-рибальське господарство – с.Старичі.
Читайте також: Пожежники розповіли деталі пожежі у центрі Пустомит (ВІДЕО)
Тут будуть чергувати медики швидкої допомоги, рятувальники ДСНС у Львівській області, працівники центральної рятувально-водолазної служби у Львівській області.
Для екстренного виклику цілодобово чергує оперативний черговий центральної рятувально-водолазної служби у Львівській області – тел.: (097)0170020
Юлія Василина
----------
2019-01-16
Рейс зі Львова до польського Ольштина тимчасово скасували
Рейси можуть відновити лише з кінця квітня
Фото – Економічна правда
Відсьогодні, 16 січня, польська авіакомпанія LOT тимчасово не літатиме зі Львова до Ольштина. За словами директора з комунікації копманії Адріана Кубіцкі, рейси планують відновити наприкінці квітня. Вони курсуватимуть щовівторка та щосуботи до 1 жовтня.
Зі Львова літак вилітатиме о 1:40. В Ольштині він буде о 2:15. З Ольштина вилітатиме о 3:10, у Львові буде о 5:35. Нагадаємо, квитки у дві сторони в економ-класі обійдуться пасажирам від 54 євро.
Читайте також: Понад тисяча львів’ян змінили імена минулоріч: Як це зробити
Марічка Курило
----------
----------
2019-01-17
Трускавець прийме перший етап світового кубка з хортингу
Змагання World horting cup відбудуться на базі санаторію «Карпати» у Трускавці
Змагання World horting cup проводитимуться з 23 до 28 січня 2019 року на базі санаторію «Карпати» (м. Трускавець, вул. Карпатська, 2). Про це повідомляє Управління фізичної культури та спорту ЛОДА. Очікують майже 250 спортсменів із Словаччини, Чехії, Білорусії, Йорданії, Таджикистану, Азербайджану, Йорданії, України. Змагання відбудуться у 6 вікових категоріях: 8-9, 10-11, 12-13, 14-15, 16-17, 18 років і старші та у розділах «Двобій», «Сутичка», «Форма», «Показовий виступ».
Нагадаємо, хортинг – вид спортивних єдиноборств, створений в Україні, що позиціонується не лише як бойове мистецтво, а як система комплексної фізичної підготовки, самовдосконалення, морального, духовного та культурного виховання. Походження слова «хортинг» – від назви острова Хортиця, де була Запорізька Січ.
Читайте також: Про скасування мораторію на російськомовний продукт у Львівській облраді дізналися з інтернету
23 січня 2019 року
08:00 – 16:00 – приїзд команд (молодші юнаки, юнаки, кадети, юніори). Готель «Карпати», вулиця Карпатська, 2, Трускавець, Україна;
09:00 – 14:00 – реєстрація команд, зважування учасників, реєстрація суддів (конференц-зал);
14:00 – 16:00 – засідання Суддівської Колегії, суддівський семінар (конференц-зал);
16:00 – 22:00 – змагання у розділах «Показовий виступ».
24 січня 2019 року
08:30 – 09:00 – налаштування хорту, обладнання, суддівська нарада;
09:00 – 14:00 – виступи у розділах «Сутичка», «Форма»;
14:00 – 14:30 – обідня перерва;
14:30 – 21:00 – напівфінальні та фінальні виступи у розділах «Сутичка», «Форма»
25 січня 2019 року
08:30 – 09:00 – налаштування хорту, обладнання, суддівська нарада;
12:00 -13:00 -офіційне відкиття Кубку Світу з хортингу.
20:00 – 22:00 – Нагородження у всіх розділах молодих юнаків, юнаків, кадетів, юніорів
08:00 – 16:00 – приїзд команд (дорослі). Готель «Карпати», вулиця Карпатська, 2, Трускавець, Україна;
11:00 – 16:00 – реєстрація команд, зважування учасників, реєстрація суддів (конференц-зал);
Читайте також: До боржників за комунальні послуги на Львівщині прийдуть з рейдами (Ексклюзив)
26 січня 2019 року
Роз’їзд команд (молодші юнаки, юнаки, кадети, юніори)
08:30 – 09:00 – налаштування хорту, обладнання, суддівська нарада;
09:00 – 14:00 – виступи у розділі «Сутичка», «Форма», «Показовий виступ»
14:00 – 14:30 – обідня перерва;
14:30 – 19:00 – напівфінальні та фінальні виступи у розділі «Сутичка», «Форма», «Показовий виступ»
27 січня 2019 року
08:30 – 09:00 – налаштування хорту, обладнання, суддівська нарада;
09:00 – 14:00 – виступи у розділі «Двобій»
14:00 – 14:30 – обідня перерва;
14:30 – 19:00 – напівфінальні та фінальні виступи у розділі «Двобій»
19:00 – 21:00- нагородження призерів у розділах «Показовий виступ»,«Форма», «Сутичка», «Двобій».
28 січня 2019 року Роз’їзд команд (дорослі)
Читайте також: Замело на висоту дверей. Рятувальники виклали фото з гори Піп Іван
Марічка Курило
----------
2019-01-17
Не бурульки і не сніг: У Львові впав шматок балкону
Підтвердити чи спростувати інформацію про постраждалих поки що не можуть
Сьогодні на проспекті Шевченка у Львові обвалились елементи балкону будинку №14. Про це на гарячу лінію міста повідомила Руслана Коропецька. В коментарі Galnet заступник керівника Галицької районної адміністрації Роман Гавчак розповів, що у березні 2018 року працівники ЛКП «Княже місто» обтягнули цей балкон захисною сіткою. Про імовірні причини ситуації, яка сталася сьогодні, він говорить так:
«Можливо, пошкоджена верхня ізоляція плити балкону пропускає вологу, яка накопичується при таких змінах погоди».
Працівники Галицької РА запевняють: балкон перевірять і, можливо, реставрують:
«Ми замовимо вишку, проведемо обстеження і ті елементи, які загрожують падінням або відшаруванням – будуть зняті. Цей балкон повторно буде обтягнутий сіткою і паралельно буде скеровано лист в управління охорони історичного середовища для того, щоб вони включили його в плани на реставрацію, але спільно з власником квартири».
Роман Гавчак наголошує, що господарі неодмінно мають брати участь у ремонті аварійного балкону, адже він входить в загальну площу квартири.
У січні це вже другий випадок, коли падають елементи історичних будівель: 11 січня на вулиці Руській обвалилася частина гіпсової ліпнини. Після цього у міськраді вирішили створити спеціальну комісію, яка має обстежити історичні будівлі. Начальниця управління охорони історичного середовища Лілія Онищенко не може відповісти, коли це станеться:
«Не маю відповіді на ваше питання. Є доручення. Її створять». 
Читайте також: Що зараз на місці, де у Львові з’явиться Меморіал пам’яті Героїв Небесної Сотні(ФОТО)
До слова, цей будинок спорудили у 1897 році. Зараз він належить до архітектурних пам’яток місцевого значення.
Фото: Руслана Коропецька
Мар'яна Галькович
----------
2019-01-17
Що зараз на місці, де у Львові з’явиться Меморіал пам’яті Героїв Небесної Сотні(ФОТО)
В ЛКП "Зелений Львів" кажуть, основні роботи мають закінчити до 19 лютого
У Львові до завершення основних робіт з будівництва Меморіалу пам’яті Героїв Небесної Сотні залишається смісяць. Повідомив заступник директора ЛКП «Зелений Львів» Андрій Шульський:
«До 19-го лютого ми маємо закінчити основні роботи. Зараз монтують кортеж на металоконструкції також виготовляються портрети Героїв Небесної Сотні і гравіюються на нержавіючій металі. Також повинна бути замощена площадка перед стелою. Йдуть підготовчі роботи по монтажу першої оглядової площадки»,- пояснив журналістам Андрій Шульський.
На портреті кожного героя розмістять гасла, які погоджувалися з родинами загиблих. Розповів у коментарі Радіо FM Галичина Андрій Лесюк:
«Вже готові аналоги портретів, які будуть розташовані на стелі. Їх буде символічно 107 – як і полеглих героїв. У кожного героя є своє гасло, яке погоджували із родинами герої. А також на портреті будуть отвори, щоб можна було поставити квітку у знак пам’яті ».
Завершення усіх виконавчих робіт заплановано до кінця року. Додам, що на зведення Меморіалу міська рада виділила більше 10-ти мільйонів гривень.
 
Софія Лопатка
----------
2019-01-17
Про скасування мораторію на російськомовний продукт у Львівській облраді дізналися з інтернету
Суддя Львівського окружного адміністративного суду Зіновій Гавдик скасував заборону без присутності юристів Львівської облради
І це є порушенням закону, запевняє головний юрист Львівської облради Андрій Мельник:
«Ми подали до суду документи, які підтверджують, що усі працівники юридичного відділу були задіяні в інших судах і фізично не могли забезпечити явку. Були переконані, що суд точно має бути відкладений. Абсолютно з незрозумілих для мене причин, суд справу розглянув без нас. Тим самим позбавив нас можливості захищати свої інтереси. Це однозначно порушує закон, бо Кодекс визначає, що за відсутності сторони справу можна слухати тільки в тому випадку, якщо від неї немає обґрунтованого звернення про відкладення і якщо матеріали справи містять документи, які дозволяють вирішити справу», -уточнив у коментарі Galnet головний юрист Львівської облради.
Читайте також: Важкі гаманці: всі банкноти до 10 гривень в Україні замінять монетами
Окрім цього, додає юрист, позивачі так і не аргументували, чому мораторій на заборону російськомовного продукту порушує їхні права:
«Процесуальне законодавство вимагає, що обов’язковою умовою звернення до суду є порушення прав позивача. У даному випадку ми наголошували, що жоден з трьох споживачів не надав аргументацій, у чому саме полягає порушення їхніх прав. Наприклад, громадська організація «Український вибір», яка взагалі зареєстрована у Києві. Це нонсенс говорити, що рішення, яке діє на території Львівської області, може якимось чином порушити права київської організації. Але суд очевидно нас не почув. По інших позивачах також є абсолютне нерозуміння, що таке ось цей мораторій. У них мотивація була десь така, що : «Я люблю читати книжки російською мовою, а тепер не зможу». Ми пояснювали, що наш мораторій – це мораторій на публічне відтворення, тобто концерти, театральні постановки, кіно. Що стосується приватних інтересів – ви можете читати, дивитися, слухати російською, але приватно», – додає Андрій Мельник.
Журналісти Galnet також телефонували судді Зіновію Гавдику, щоб з’ясувати, чому рішення приймали без присутності однієї зі сторін. Проте телефон, який нам дали у Львівському окружному адміністративному суді, вимкнений.
Читайте також: У Франківському та Шевченківському районах побудують велосипедні доріжки
Нагадаємо, мораторій на використання російськомовного культурного продукту у Львові ввели 18 вересня 2018 року. Напередодні, 16 січня у Львові адміністративний суд скасував рішення про введення мораторію на російськомовний культурний продукт. Таким чином задовольнив три позови, які об’єднали в один. Про це повідомив журналіст і видавець Сергій Іванов-Малявін, який також подавав позов. Чоловік пояснює, що зробив це, бо «не можна руйнувати Конституцію».
За 10 робочих днів суд має підготувати повний текст рішення, у якому має бути обгрунтування, чому суд вирішив скасувати введення мораторію. Тоді Львівська облрада подасть апеляцію.
Юлія Василина
----------
2019-01-17
Замело на висоту дверей. Рятувальники виклали фото з гори Піп Іван
Вони долучили кілька фото, які показують погодну картину на горі Піп Іван Чорногірський.
Станом на 14 годину 17 січня на горі Піп Іван Чорногірський температура повітря -4°С, вітер південно-західний 15 м/с, з поривами до 20-25 м/с, хмарно, заметіль, видимість обмежена до 30м. Проце йдеться у повідомленні Чорногірського гірського пошуково-рятувального поста у соцмережі Facebook.
Рятувальники також долучили кілька фото, які показують погодну картину на горі Піп Іван Чорногірський.
Читайте також: У Львові терміново перевірять усі димовентиляційні канали і витяжки
Марічка Курило
----------
2019-01-17
Люди з інвалідністю можуть купувати квитки онлайн – Укрзалізниця
Раніше для цього треба було їхати у каси на вокзалах
Фото – Залізничний інформаційний портал
Керівник «Укрзалізниці» Євген Кравцов заявив про спрощення алгоритму купівлі квитків для людей з інвалідністю.
«Віднині люди з інвалідністю зможуть придбати пільгові квитки онлайн. Під час оформлення через інтернет інформація про посвідчення, яке дає право на пільговий проїзд, перевіряється в режимі реального часу. Раніше для цього треба було їхати у каси на вокзалах», – написав він у Facebook.
Читайте також: До боржників за комунальні послуги на Львівщині прийдуть з рейдами (Ексклюзив)
За словами Кравцова, зараз послуга працює у тестовому варіанті лише на сайті, у подальшому – буде доступна і у мобільному додатку. Як зазначає «Укрзалізниця», під час оформлення пільгового квитка через інтернет інформація про посвідчення, яке дає право на проїзд, перевіряється в режимі реального часу в Централізованому банку даних з проблем інвалідності Міністерства соціальної політики.
А міністерство у свою чергу інформує, що для перевірки інформації про пільгове посвідчення у Централізованому банку даних з проблем інвалідності громадянам необхідно звернутися до органу соціального захисту населення за зареєстрованим або фактичним місцем проживання.
Читайте також: Флакон життя. Чому львівські медики везуть сироватку від ботулізму з Києва
Орест Дрималовський
----------
2019-01-17
Спроба №5: відомо, коли підпишуть угоду з новою фірмою про демонтаж аварійної стели
Назву нової фірми у Львівській міськраді не називають
З п’ятого разу у Львові спробують таки демонтувати стелу Монументу Слави. Наступного тижня підпишуть угоду з іншою фірмою, яка погодилася виконати ці роботи. Проте, назва компанії наразі невідома
Читайте також: Заповнити податкову декларацію тепер можна онлайн (Відео)
«Галицька районна адміністрація, яка є замовником проведення робіт з демонтажу аварійної стели Монументу Слави, три рази оголошувала тендер на ці роботи, та ніхто не подавався. Відповідно після цього вступила в дію пряма процедура підписання угоди з виконавцем робіт. Було укладено угоду з компанія «Альтера». Після детального вивчення об’єму і складності робіт, вони написала листа в Галицьку районну адміністрацію з повідомленням, що просять розірвати договір у зв’язку із виходом з ладу основних засобів, які необхідні для виконання цих робіт. Тому наступного тижня Галицька РА підпише угоду з іншою фірмою для проведення цих робіт», — розповів заступник міського голови Львова Андрій Москаленко.
За його словами, спочатку потрібно буде демонтувати гранітні елементи, барельєфи, які є, а тоді демонтувати саму конструкцію стели. Ті елементи, які можливо, і які готовий прийняти Музей «Територія терору», будуть передані туди.
Юлія Василина
----------
2019-01-17
Важкі гаманці: всі банкноти до 10 гривень в Україні замінять монетами
Національний банк України анонсував поступову відмову від купюр дрібного номіналу
У Національному банку України оголосили про поступову відмову від паперових банкнот номіналом 1-10 гривень.
Про це заявив очільник Нацбанку Яків Смолій на зустрічі з партнерами і клієнтами.
Як зазначив Смолій, грошовий ряд, який у 2018 році презентував НБУ, передбачає введення в обіг монет номіналом 5 і 10 грн. У той же час, за його словами, у 2019 році монета номіналом 10 грн точно не буде випускатися, а 5 грн – ще під питанням.
«Щодо монет 1 і 2 гривні, безумовно, обіг є більш довготривалим, ніж у паперових банкнот, які зношуються. Виготовлення монет і їх обіг значно дешевший для НБУ, ніж банкнот», – зазначив Яків Смолій.
Голова НБУ також повідомив, що паперові банкноти номіналом від 1 до 10 грн Нацбанк буде випускати тільки для колекціонерів.
Нагадаємо, торік Національний банк припинив випускати 1, 2, 5 і 25 копійок, але вилучати цей дріб’язок з обороту не планують. Втім, як і паперові купюри – аж до їх природної «самоліквідації».
За даними НБУ, 1-, 2- і 5-гривневі купюри можуть зникнути з обігу значно раніше, ніж копійки, оскільки термін придатності монет становить в середньому 20 років, а паперових – лише рік.
Читайте також: “Укрзалізниця” знову повертає квитки через інтернет
Фото: KyivPost
Орест Дрималовський
----------
2019-01-17
Заповнити податкову декларацію тепер можна онлайн (Відео)
1 січня стартувала кампанія декларування доходів за 2018 рік
Аби покращити та спростити цю процедуру ДФС запровадили новий сервіс в Електронному кабінеті платника. Він передбачає часткове автоматичне заповнення декларації про майновий стан та доходи на підставі облікових даних платника, які вже є в системі: відомостей про отримані доходи, наявних у Державному реєстрі фізичних осіб та відомостей про об’єкти нерухомого чи рухомого майна.
Скористатися такою послугою можуть:
Щоб подати декларацію в електронному вигляді через цей сервіс, потрібно мати особистий електронний цифровий підпис, який можна отримати у будь-якому акредитованому центрі сертифікації ключів.
Читайте також: Як в Україні вираховують розмір пенсії: формула
Працівники ДФС заувважили, що інформація, яка є в системі може бути неповною, тож при заповненні декларації будь-яке значення можна відкоригувати в ручному режимі.
Мар'яна Галькович
----------
----------
2019-01-18
Стан 25-річного хлопця, хворого на ботулізм, покращився: він самостійно дихає
Однак медики зазначають, що про стабільне покращення поки говорити рано
Стан мешканця Перемишлянського району, якому 11 січня діагностували ботулізм, покращився. Як повідомляв Galnet, хлопцю підключали апарат штучної вентиляції легенів. Сьогодні хлопець почав дихати самостійно.
Про це повідомив заступник начальника Львівської обласної інфекційної лікарні Ігор Берник.
«Є певне покращення у стані пацієнта – він знову почав дихати самостійно. Його відключили від апарату штучної вентиляції легенів. Але ви мусите розуміти, що ботолоксин дуже повільно виводиться з організму. Поки рано говорити про стабільне покращення. Пацієнт може перебувати на стаціонарі навіть кілька місяців», – розповів Ігор Берник.
Нагадаємо, 25-річного хлопця госпіталізували 11 січня. Він захворів після споживання маринованих грибів. Врятувати людину від ботулізму може лише спеціальна сироватка, яку потрібно вводити якомога швидше після встановлення діагнозу. Хворому, про якого йдеться, її ввели через дві доби після споживання небезпечної їжі та через добу після госпіталізації.
Днями ми розповідали про те, як львівські медики везли життєво небхідну протиботулічну сироватку з Києва і чому її немає у Львові.
Орест Дрималовський
----------
2019-01-18
Паралімпієць з Львівщини виборов «срібло» Кубка світу з лижних перегонів та біатлону
У шведському Естерсунді триває Кубок світу з лижних перегонів та біатлону сезону 2018-2019 років серед спортсменів з ураженням опорно-рухового апарату та вадами зору
Представник Львівського регіонального центру з фізичної культури і спорту інвалідів «Інваспорт» Василь Кравчук у складі Національної паралімпійської збірної команди України з лижних перегонів та біатлону виборов: 2 бронзові нагороди на середній та довгій дистанції, а також 1 срібну у спринті (клас сидячі). Про це повідомляє прес-служба Управління фізичної культури та спорту ЛОДА.
Додамо, що змагання триватимуть ще до 20 січня.
Читайте також: Трускавець прийме перший етап світового кубка з хортингу
 
Андрій Теплий
----------
2019-01-18
Завтра трамваї не курсуватимуть площею Ринок
Трамвайні маршрути № 1, 2 та 9 частково змінять маршрут
У зв’язку із проведенням святкових заходів з нагоди Водохреща, три трамваї курсуватимуть зміненими маршрутами, про це повідомили у ЛКП «Львівелектротранс».
Маршрут №1 – «Залізничний вокзал — вул. Городоцька — вул. Підвальна — вул. І. Франка — вул. Вітовського — вул. Київська — «Залізничний вокзал»;
Маршрут №2 — «вул. Коновальця — вул. Вітовського — вул. І. Франка — вул. Личаківська — вул. Пасічна та у зворотному напрямку».
Маршрут №3 — «Залізничний вокзал — вул. Київська — вул. Вітовського — вул. І. Франка — вул. Підвальна — вул. Городоцька — «Залізничний вокзал».
Трамваї курсуватимуть за зміненим маршрутом 19 січня з 13:00 до 14:30.
Світлана Самборська
----------
2019-01-18
Друг Франка та зять Драгоманова: Сьогодні народився художник Іван Труш
Сьогодні, 18 січня, виповнилося 150 років з дня уродин одного з найвідоміших галицьких художників – Івана Труша
У Національному музеї у Львові імені Андрея Шептицького у рамках мистецького проекту «Відомий і невідомий Труш» експонуються картини видатного митця. Galnet відвідав частину експозиції, яка розташовується на вулиці Драгоманова, 42 та підготував для вас декілька цікавих фактів з життя і творчості Труша. Своїми знаннями з нами поділилася завідувачка сектору зв’язків з громадськістю Людмила Співак.
Ще раз повторюємо, адже в Мережі розповсюджується інформація, що художник Труш народився днем раніше – 17. Ця дата зазначена і в матеріалі «Вікіпедії». У Національному музеї нам розповіли, що вже декілька разів надсилали запит на зміну дати, але відповіді поки не отримали. На підтвердження своїх слів, нам показали документ:
Іван Труш багато подорожував. Цікаво, що подорожував художник за власні кошти, що на той час – рідкість. Окрім Криму і Карпат, Труш побував у таких країнах, як Єгипет, Палестина та Італія.
Іван Труш намагався не малювати випадкових людей, він мав знати щось про людину – він відтворював характер.
Читайте також: «Продати картину – як дочку видати за добру людину заміж», – Юрій Ямаш
Леся Українка вперше позувала до портрета саме Трушу. Це був 1900 рік, до того її ніхто не малював з натури, адже вона була хворобливою і їй важко було позувати. Коли художник повернувся до Львова, то створив репліку. Один з цих портретів мав потрапити у приватну колекцію польського графа.
Лесі не сподобався факт, що її портрет потрапить у приватні руки і вона просила його знищити. Труш пообіцяв зробити це, але просто заховав портрет. Фактично, про існування другого портрету протягом 50 років нічого не було відомо. Портрет цінний ще тим, що Лесю Українку з натури малювали тільки двічі: Труш і через 4 роки Фотій Красицький. Климентій Квітка, чоловік Лесі, вважав, що зображення Труша це взагалі найкраще її зображення.
Леся Українка познайомила Труша з майбутньою дружиною – Аріадною Драгомановою. Через чотири роки після цього вони одружилися. На сьогодні відомо про 10 портретів дружини, які намалював Труш.
Цей намальований після народження їхньої першої доньки, також Аріадни. Саме вона зробила найбільше для того, щоб всі твори батька, які були їй доступні, передати в музей. Решта робіт Труша – у приватних колекціях.
Це один з перших натурних портретів Франка. Загалом, Труш намалював 10 портретів Франка. До речі, ті портрети Франка, які зараз репродукуються у підручниках, фактично всі належать Трушеві. Знавці вважають, що художнику вдалося найкраще передати зовнішність і внутрішній світ Івана Франка, адже вони були найкращими друзями.
Читайте також: Як енергетик з «Львівобленерго» фотографом стала: розмова з Тетяною Ерхарт
На виставці у Львові вперше за багато років «зустрілися» портрети сім’ї Грушевських: Михайла, Марії та їхньої доньки Катрусі. Портрет дитини належить Музею Михайла Грушевського в Києві.
Цей портрет Михайло Грушевський замовив на триріччя своєї дівчинки. Доля Катрусі була доволі складною.
Іларіон Свінціцький замовив у Труша картину зі зображенням сосни. Це триптих, на якому зображене маленька, доросла і зріла сосна. Життя дерева Труш трактував як життя людини.
Він постійно відтягував момент, коли потрібно було віддавати картину. Можливо, думав, що якщо завершить картину – закінчиться його життя.
Фото автора публікації.
Мар'яна Галькович
----------
2019-01-18
Інформація про штучний газон на «Арені Львів» виявилася фейком
Інформація, яку нині поширюють українські медіа про штучне покриття на стадіоні, не відповідає дійсності
Газон на «Арені Львів» буде не штучним, а природнім. Про це у коментарі радіо ФМ Галичина повідомив директор «Арени» Юрій Майборода:
Це новітня технологія. Основа штучна трава, вона дуже ріденька, а на неї поверх сіється натуральна трава, яка переплітається з цією штучною ниткою в своїй основі і просто робиться міцнішою. Таким чином ми отримуємо поле з натуральним покриттям, але набагато витриваліше.
За словами керівника «Арени» подібне практикують на європейських стадіонах.
«Вже є 2 чи 3 подібних газони у Франції, кілька в Голландії, бо це голландська технологія. І в катарі на Чемпіонаті світу всі такі газони будуть», – додав Юрій Майборода.
Читайте також: Як отримати компенсацію за відсутність електроенергії
Нагадаємо, раніше повідомлялось, що природний газон на Арені Львів замінять штучним. Тендер на відповідні роботи оголосили, 15 січня, на сайті публічних закупівель Prozorro.
Подати тендерну пропозицію можна до 30 числа цього року. Початкова вартість робіт складає 7 мільйонів гривень. Втім, аукціон спрямований на пониження ціни.
Святослав Драбчук
----------
2019-01-18
Як отримати компенсацію за відсутність електроенергії
У разі відсутності електроенергії понад 24 години кожен має право отримати компенсацію у розмірі 200 гривень
При виникненні перерви в електропостачанні потрібно повідомити у колл-центр обслуговуючої компанії про факт відсутності електроенергії.
Про це розповіла очільниця Національної комісії, що здійснює державне регулювання у сферах енергетики та комунальних послуг Оксана Кривенко.
«У разі відсутності електроенергії (з вини компанії) понад 24 години кожен має право отримати компенсацію у розмірі 200 гривень для побутових споживачів та 400-600 гривень – для не побутових», – розповіла Оксана Кривенко.
За словами чиновниці, компенсація не надається, якщо перерва в електропостачанні виникла через форс-мажорні обставини або з вини самого споживача чи інших осіб. Не отримають споживачі коштів і у тому випадку, коли перерва є плановою з попередженням за 10 днів.
«Споживач має отримати компенсацію, якщо заплановані перерви електропостачання з попередженням споживача перевищують 48 годин», – додала Оксана Кривенко.
Нагадаємо, уперше в Україні 913 споживачів отримали у 2017 році компенсацію за неякісні послуги з електропостачання на загальну суму 116950 гривень від восьми обленерго. Більшість компенсацій сплатили “Одесаобленерго” та “Київобленерго”.
Фото: Ace Energy
Читайте також: До боржників за комунальні послуги на Львівщині прийдуть з рейдами
Орест Дрималовський
----------
2019-01-18
Львівщина готується до українсько-американських військових навчань
Розпочалось планування українсько-американських командно-штабних навчань Rapid Trident - 2019
Про це повідомляє прес-служба Міністерства оборони України. Впродовж останнього тижня на базі Міжнародного центру миротворчості та безпеки на Яворівському полігоні завершили вступну конференцію з планувань базових засад та положення навчань.
До конференції долучились близько 50 військовослужбовців з 7 країн світу, які братимуть участь у подальших заходах. Також були присутні представники НАТО і Литовсько-Польсько-Української бригади ім. Великого гетьмана Костянтина Острозького.
Військові навчання Rapid Trident — 2019 проводитимуть у другій половині вересня.
Читайте також: «Іду на ви»: українським військовим затвердили девіз та символіку
Марічка Курило
----------
2019-01-18
РГК вдвічі збільшила кількість інноваційних Центрів обслуговування клієнтів
У 2018 році РГК відкрила 31 новий ЦОК, довівши їх загальну кількість до 62. Тепер інноваційні Центри обслуговування клієнтів працюють у великих містах і районних центрах всіх 16 областей, де представлена ​​група компаній РГК.
Таке розташування ЦОКов забезпечило зручний доступ до сучасних послуг і стандартів обслуговування для більш ніж 50% клієнтів групи компаній РГК.
Наразі стартував наступний етап – в невеликих містах і віддалених районах в 2019 році до відкриття готуються ще приблизно 50 Центрів обслуговування – для того, щоб наблизити якісні послуги і нові технології для всіх клієнтів групи компаній РГК. Це є важливою частиною стратегії розвитку РГК, яка сфокусована на створенні зручних і якісних сервісів для клієнтів.
У 2018 році Центри обслуговування клієнтів під брендом РГК опрацювали понад 7 млн ​​звернень споживачів газу. Новаторський формат Центрів забезпечує комфортне обслуговування такого потоку клієнтів – завдяки оптимальному поєднанню зон консультацій і місць для самостійної роботи з цифровими інструментами, а також просторів для очікування, розрахованих також для клієнтів з дітьми та людей з особливими потребами.
Новий підхід до зонування приміщень та інноваційні сервіси дозволяє відвідувачам ЦОК швидко і комфортно оформити документи для підключення газу, повірки та встановлення лічильників, отримати кваліфіковані консультації з інших газових питань.
Для самостійної роботи клієнтів з онлайн-продуктами РГК в Центрах є планшети, ноутбуки і термінали з touch screen моніторами, а також платіжні термінали. У той же час відвідувачі ЦОК можуть користуватися онлайн-сервісами на своїх смартфонах і планшетах, скориставшись WI-FI доступом.
У всіх 62 Центрах, які працюють під брендом РГК, впроваджена нова система Стандартів обслуговування клієнтів. Цей регламент дозволяє максимально задіяти кваліфікацію співробітників Центру в інтересах клієнтів, при цьому звести до мінімуму виникнення конфліктних ситуацій.
«Центри роблять спілкування з газовими компаніями не тільки ефективним, але і зручним і швидким. Цивілізований сервіс стає доступним все більшому колу клієнтів у міру розширення мережі наших ЦОК. У наших планах довести їх кількість до 110 вже в цьому році», – сказав Андрій Коноз, директор компанії «РГК Контакт-центр», яка займається розвитком сервісів для споживачів газу.
 Довідка: Регіональна Газова Компанія – сервісна компанія, що надає послуги з фінансового, юридичного, технологічного консалтингу. Клієнтами компанії є постачальники газу в 16 регіонах країни, а також 19 газорозподільних компаній, на обслуговуванні яких перебуває понад 200 тис. км газопроводів і 8 млн побутових споживачів газу.
Читайте також: У 2018 році контакт-центр Львівгазу опрацював 2,4 млн звернень споживачів
Андрій Теплий
----------
----------
2019-01-19
Україна очолила рейтинг смертності через неправильне харчування
Лідерами стали країни колишнього СРСР
Вчені Єнського університету імені Фрідріха Шиллера в Німеччині склали рейтинг країн із найвищим рівнем смертності від серцево-судинних захворювань через неправильне харчування. Дослідження проведене на замовлення Всесвітньої організації охорони здоров’я. В ньому проаналізували дані 51 країни так званого європейського регіону, а також післярадянськими державами, що географічно розташовані в Азії за період із 1990 по 2016 рік.
До першої двадцятки потрапили 14 країн колишнього СРСР. 
Україна (38,2% від усіх смертей)
Білорусь (36,8%)
Грузія (34,4%)
Молдова (34,2%)
Узбекистан (32,2%)
Болгарія (32,2%)
Азербайджан (32,0%)
Туркменистан (31,9%)
Латвія (31,7%)
Литва (30,5%)
Росія (30,0%)
Киргизстан (29,5%)
Казахстан (29,5%)
Словаччина (29,0%)
Естонія (28,3%)
Вірменія (28,2%)
Румунія (27,6%)
Албанія (27,2%)
Чорногорія (26,6%)
Чехія (26,4%)
Автори дослідження стверджують, що жителі цих країн постраждали від хвороб, викликаних нездоровим харчуванням. Використання соняшникової олії, низький рівень споживання зернових продуктів, горіхів, насіння, овочів, фруктів, бобових, омега-3 жирних кислот вплинуло на негативний результат.
Найкраще з цього огляду, за даними вчених, харчуються мешканці Іспанії, Ізраїлю і Франції: у цих країнах через нездорове харчування померло від серцево-судинних хвороб від 43 до 46 осіб на 100 тисяч.
Читайте також: Уляна Супрун рекомендує регулярно занурюватись в ополонку
 
Світлана Самборська
----------
2019-01-19
Уляна Супрун рекомендує регулярно занурюватись в ополонку
Занурення лише на Богоявлення, може бути небезпечним для здоров'я
Сьогодні тисячі українців занурюються в ополонку, аби “змити” з себе все погане. Більшість не надають цьому процесу великого значення та не здійснюють підготовки перед зануренням. Уляна Супрун наголошує, що регулярність є одним з найважливіших правил загартовування. Якщо ви вирішили пірнути в ополонку на Водохреща – продовжіть це робити щодня, аби крижана вода стала частиною життя. Одноразове купання не зробить вас здоровими.
Медичні дослідження вказують на те, що любителі загартовуватися хворіють вдвічі менше. При регулярному контакті з холодною водою краще працює серце, стає міцнішим сон та пригнічуються запальні реакції.
” Після пірнання в ополонку, або холодного душу, ми почуваємо себе наче супергерої. Все тому, що після контакту з крижаною водою відбувається потужний викид адреналіну, який розширює судини та збільшує об’єм крові. Далі – вибухає феєрверк нейромедіаторів. Це речовини, які змушують відчувати піднесення та енергію”, – розповіла Уляна Супрун.
Варто підготуватися до пірнання поступово знижуючи температуру води. Один із найпростіших варіантів, з яких можна розпочати загартовування водою у будь-яку пору року – контрастний душ. Реакція на холод може бути індивідуальною. Чутливість до холоду та реакції на охолодження залежать від статі і віку, конституції, рівня фізичного розвитку та деяких інших чинників. Тому при однаковому за тривалістю перебуванні у воді однієї і тієї ж температури діти віддають на 10-20% більше тепла, ніж дорослі, чоловіки – на 10-18% більше, ніж жінки.
Перед тим, як розпочати загартовуватись, порадьтесь зі своїм сімейним лікарем чи терапевтом.
Читайте також: Усе, що ви не знали про освячену воду
Світлана Самборська
----------
2019-01-19
Стало відомо, як отримати субсидію готівкою
Про це повідомив Віце – прем’єр –міністр України Павло Розенко
З 1 березня українці отримуватимуть субсидії готівкою. Для осіб які не користуються банківськими послугами, буде можливість отримати кошти через відділення аціонерного товариства «Укрпошта». Також гроші видаватимуть через Державний Ощадний банк.
На думку віце-прем’єра Павла Розенка, монетизація субсидій буде стимулювати людей економити газ, оскільки зекономлені гроші вони зможуть витратити на свій розсуд.
«Отримувачі субсидій споживають в 1,8-2 рази більше газу, ніж ті, хто їх не отримують», – повідомив Розенко. Він запевнив, що система монетизації є відпрацьованою, тому жодних незручностей для людей не буде.
Читайте також: Постіль, чай і кава у поїзді подорожчали
Світлана Самборська
----------
2019-01-19
«Життя таке коротке
»: Полонений український моряк написав зворушливого листа
Андрій Ейдер, наймолодший серед захоплених Росією у Керченській протоці моряків, поділився сокровенним
Цей лист Андрія на своїй сторінці у Facebook опублікувала Євгенія Ейдер, дружина батька захопленого українського моряка, Depo.Одеса. Жінка розповіла, що вони отримали від хлопця вже 17 листів, але Андрій пише і багатьом іншим людям.
В цьому листі захоплений моряк розповідає про свої переживання і зізнається, що в російському полоні зрозумів, наскільки важливими для людини є рідні і близькі люди, і закликав усіх цінувати один одного. 
«Друзі, цінуйте один одного! Сварки ніколи не буде, якщо ви самі її не хочете
 Життя таке коротке, не варто його витрачати впусту», – написав Андрій.
Юнак наголосив, що він, як і решта його полонених товаришів, сповнені сили духу і надії якнайшвидше повернутися додому, але «надія – це ресурс, який вичерпується
».
«Але є ваша сила – ресурс, який не вичерпається ніколи», – звертається моряк до земляків.
Читайте також: «Іду на ви»: українським військовим затвердили девіз та символіку
Нагадаємо, 25 листопада у Керченській протоці росіяни взяли в полон 24 українських моряки.
Мар'яна Галькович
----------
2019-01-19
У львівському трамвайному депо відбудеться проект “Мозаїка”
«Мозаїка» – це поєднання архаїчного співу та сучасної музики
У трамвайному депо на вулиці Сахарова (Lem Station) 27 січня співачка Уляна Горбачевська представить міжнародний творчий проект “Мозаїка”. Це масштабне музично-театральне дійство, що поєднає архаїчний спів із сучасною музикою та актуальною сценографією. Наскрізною стане тема Різдва.
Читайте також: Врятувати “Копернік”: чи дадуть “зелене світло” найстарішому кінотеатру у Львові
Орест Дрималовський
----------
2019-01-19
Постіль, чай і кава у поїзді подорожчали
Нові тарифи почали діяти з 15 січня
Комплект постільної білизни у вагонах СВ та в міжнародних поїздах тепер коштує 60 грн (з ПДВ), в купейних і плацкартних вагонах – 50 гривень (з ПДВ).
АТ «Укрзалізниця» ввела з 15 січня 2019 року нові єдині ціни на деякі послуги, що представляються пасажирам. Серед них – користування комплектом постільної білизни в поїзді, оплата за чай, кава і питну воду.
Читайте також: Друг Франка та зять Драгоманова: Сьогодні народився художник Іван Труш
Про це в «Укрзалізниці» поінформували у відповідь на інформаційний запит ЦТС.
Подорожчають і напої у поїзді. Відтепер на чай, каву або півлітрову пляшку води буде єдина ціна – 10 гривень.
Підвищення цін пояснюють тим, що зросла вартість матеріалів, палива та електроенергії. Нагадаємо, що єдина ціна 8 гривень на напої в поїздах була введена «Укрзалізницею» в травні минулого року. До того чай продавався за ціною 7 гривень 20 копійок.
Юлія Василина
----------
2019-01-19
Усе, що ви не знали про освячену воду
Розповідає священик
19 січня християни святкують Водохреща – на честь хрещення Ісуса Христа у водах ріки Йордан. За традицією, у цей день освячують воду у церквах, а також у річках, ставах та озерах. А також сміливці купаються в ополонці. Для чого це роблять і як відрізнити освячену воду від звичайної, в інтерв’ю журналістці Анні Грапенюк розповів духівник Українського католицького університету о. Ігор Пецюх.
Про це пише видання «Духовність»
Читайте також: «Іду на ви»: українським військовим затвердили девіз та символіку
Читайте також: Друг Франка та зять Драгоманова: Сьогодні народився художник Іван Труш
Юлія Василина
----------
2019-01-19
Сьогодні у Львові розпочнеться ювілейне Свято Пампуха
З 19 по 20 січня 2019 року в Шевченківському Гаю відбудеться X Свято Пампуха
Метою проведення цього зимового фестивалю є популяризація традиційної української страви — пампуха.
Усі гості свята стануть частиною давніх звичаїв, матимуть змогу насолодитися не не лише пампухами, а й виступами колективів та дитячих ансамблів. На головній сцені Свята відбуватимуться вже традиційні конкурси: найшвидше поїдання пампуха, конкурс найкращий костюм ангела та чорта. 
«Посеред галявини стоятиме високий стовп, на якому висітимуть подарунки, а всі бажаючі зможуть спробувати їх дістати. На території музею розгорнеться пампуховий ярмарок, на якому будуть представлені пампушки різноманітних начинок: мак, варення, шоколад, ружа, згущене молоко та ще багато — багато інших», — розповіли організатори.
Читайте також: Врятувати «Копернік»: чи дадуть «зелене світло» найстарішому кінотеатру у Львові
Фестиваль відбуватиметься у Музеї народної архітектури і побуту ім. Климентія Шептицького (вул. Чернеча Гора, 1) 19−20 січня з 12.00 до 18.00 години.
Мар'яна Галькович
----------
----------
2019-01-20
Українську арктичну станцію «Академік Вернадський» вперше реконструюють
Реконструкція відбудеться вперше за 22 роки, відколи станція перейшла у власність України
Станція «Академік Вернадський» працює вже понад 70 років. Перша масштабна реконструкція розпочнеться вже у кінці січня.
«Британці передали нам її 1996-го в дуже гарному стані, але, звісно, за такий час вона вже потребує серйозного оновлення багатьох систем. А за час «господарювання» України було побудовано тільки паливний бак 2006 року», – розповів керівник Національного антарктичного наукового центру (НАНЦ) МОН Євген Дикий під час прес-конференції.
На ремонтні роботи держава виділила майже 35 мільйонів гривень. Вже проведені проектні роботи та закуплена більша частина необхідних матеріалів й обладнання. Зараз вони доправляються в порт Пунта-Аренас міста Чилі й завантажуються на корабель, який сьогодні вийде в бік «Вернадського».
На станцію вирушила інженерна група, яка здійснить такі роботи під час антарктичного літа (приблизно 2 місяці) :
«А ще для наших полярників буде особливий бонус – кавоварка. Прохання встановити її на станції ми отримували вже давно, і от зараз «мрія» багатьох наших зимівників здійсниться – вони зможуть починати ранок з запашної свіжозвареної, а не свіжозапареної кави», – додав Євген Дикий.
За його словами роботи виконають протягом двох сезонів.
Читайте також: «Майстерня мрії», як у Львові соціалізують людей з інвалідністю
Світлана Самборська
----------
2019-01-20
Скільки українців отримують «чорну» зарплату
Кожен другий роботодавець-підприємець платить частині своїх підлеглих у конверті
Про це, посилаючись на результати перевірок бізнесу, порталу «Обозреватель» розповів в.о. заступника голови Державної фіскальної служби Євген Бамбізов.
«Є яскрава статистика з нашого боку. Кожна друга перевірка з питань офіційного працевлаштування закінчується з результатом. На кожному другому підприємстві – це 50% або більше – ми виявляємо неофіційних співробітників», – стверджує Бамбізов.
Чиновник переконує, що держава планує посилити боротьбу з неофіційними зарплатами.
Читайте також: В Україні смертність перевищує народжуваність майже удвічі – Держстат
Бамбізов також розповів, що протягом осені та у грудні 2018 року в Україні легально працевлаштувалися 500 тисяч людей. За весь минулий рік ця цифра становила близько 600 тисяч. Це означає, що за останні три місяці 2018 року було офіційно працевлаштовано 82% людей від загальної кількості усіх працевлаштованих протягом року.
Мар'яна Галькович
----------
2019-01-20
«Майстерня мрії», як у Львові соціалізують людей з інвалідністю
На цьому унікальному соціальному підприємстві працюють люди з інвалідністю. Тут вони не тільки виготовляють понад десять видів трав’яних чаїв, а ще й цікаво проводять час. Про саме підприємство Майстерня Мрії, де відкривають таланти особливих людей, у проекті Люди_дії на Радіо FM Галичина розповіла його засновниця Анна Іванічева.
Про волонтерство і натхнення
Усе розпочалось із волонтерства в одній з громадських організацій, яка допомагає людям з інтелектуальними порушеннями. Познайомившись з усіма цими людьми, я побачила ніби якийсь інший світ: повільніший, який не потребує від тебе якогось статусу, який приймає тебе такою, якою ти є. Там неважливо, скільки ти заробляєш, яку кількість книг за життя прочитав і скільки передивився фільмів. Я настільки всім цим захопилась, що згодом моє волонтерство переросло в повноцінну зайнятість, і я пропрацювала з цією організацією чотири роки. Це вже пізніше, надихнувшись прикладами «Горіхового дому» і «Оселі», вирішила заснувати власне соціальне підприємство.
Про старт власної справи
Коли ми вирішили розпочати власний проект, то склали список речей, які були необхідні нам для старту. Там було щось на кшталт: 3 шафи, 4 столи, 20 стільців і так далі. Коли ми все це оцінили, то вийшла сума у півмільйона гривень, а знайти такі гроші в той час для нас було нереально. Тоді ми просто написали пост у Facebook, і буквально за день усі необхідні речі були в нашому офісі: їх просто принесли небайдужі люди
  Це було дуже круте відчуття.
Про соціальне підприємництво та «Майстерню мрії»
Наше підприємство з виготовлення трав’яних чаїв називається «Майстерня мрії». При ньому створений центр денного перебування для дорослих людей з інвалідністю. Тобто в цей центр можуть прийти люди, які вже не ходять в школу, не відвідують реабілітаційних центрів, а просто сидять вдома. У нас вони можуть не тільки гарно провести час, а й навчитися готувати їсти, пришивати ґудзики та займатись іншими справами, які можуть знадобитися в житті. Що стосується чаїв, то у нас є спеціальний заготівельник, який збирає трави у Карпатах, а ми на майстерні їх розфасовуємо і пізніше продаємо.
Читайте також: Україна очолила рейтинг смертності через неправильне харчування
Про відвідувачів центру
Я завжди хвилююсь, коли до нас приходять нові люди: які в них будуть враження, як вони поведуться в нас. А мене завжди тішить, коли всі йдуть з гарним настроєм і хочуть повернутися знову. Це означає, що в нас добра, привітна і дружня атмосфера. Нині в «Майстерню мрії» приходить більше десяти постійних відвідувачів. Переважно це люди з аутизмом, синдромом Дауна і ДЦП. Усі вони – надзвичайно різні, у кожного – свій світ. Хтось із них вміє говорити, а хтось – не дуже, тож висловлюється здебільшого жестами. Але ми всі якось знайшли спільну мову.
Про розпорядок дня
Щодня ми зустрічаємося о 10 годині ранку, потім у нас таке собі спільне «коло розповідей», де кожен розказує, що робив вдома, які події сталися з ним за той час, що ми не бачились. Далі ми розподіляємо обов’язки: хтось, скажімо, може займатись арттерапією, хтось – іде готувати їсти. Також ми маємо спільні руханку і обід, після яких у нас час відпочинку, коли ми граємо в різні ігри або беремо участь у майстер-класах. І в такому ритмі переважно минають наші дні.
Про ціль проекту
Наша ціль – це якомога більше людей витягнути з чотирьох стін. Наша майстерня допомагає розкриватися не тільки людям з інвалідністю, а й усім іншим, які до нас приходять. І ще ми працюємо не на кількість,а на якість. Нам не є важливо,щоб до нас ходило, скажімо, 20 людей. Важливим є те, аби всі, хто до нас приходить, були задоволені. У майбутньому ми б хотіли відкривати схожі майстерні у маленьких містечках, де для людей з інвалідністю немає жодних ініціатив.
Читайте також: Друг Франка та зять Драгоманова: Сьогодні народився художник Іван Труш
Усі фото з Facebook
Святослав Драбчук
----------
2019-01-20
До сторіччя Акту Злуки жителів Львівщини закликають розгорнути синьо-жовті прапори
У вівторок, 22 січня, у День Соборності, на Львівщині відзначатимуть сторіччя Злуки Української Народної Республіки й Західноукраїнської Народної Республіки
У цей день жителів Львівщини закликають прикрасити свої будинки, подвір’я, балкони чи вікна державним стягом, аби урочисто відзначити важливе для України свято. Про це повідомляє прес-служба ЛОДА.
«Наш прапор – це символ усіх попередніх історичних перемог держави, і символ нашої майбутньої перемоги у російсько-українській війні також. Було б добре, якби область майоріла синьо-жовтими барвами на усі державні свята», – прокоментував таку ініціативу голова Львівської облдержадміністрації Олег Синютка.
У цей день на Львівщині також відбудеться низка урочистих заходів. Програма ТУТ.
Читайте також: Львівщина готується до українсько-американських військових навчань
Андрій Теплий
----------
2019-01-20
В Україні смертність перевищує народжуваність майже удвічі – Держстат
За січень-квітень 2018 року скорочення населення становило майже 8 тисяч осіб
Станом на кінець квітня 2018 року рівень смертності в Україні майже вдвічі перевищує народжуваність.
Про це йдеться в експрес-звіті Держстату.
За перший квартал 2018 року чисельність населення України скоротилася на 85,7 тисяч осіб і на 1 травня склала 42,3 млн осіб.
“Залишається суттєвим перевищення кількості померлих над кількістю народжених: на 100 померлих – 54 народжених”, – повідомляє Держстат.
У відомстві підрахували, що за січень-квітень 2018 року скорочення населення становило майже 8 тисяч осіб. Тим часом за відповідний період часу 2017 року показник тримався на позначці 2,6 тисяч.
Читайте також: Україна очолила рейтинг смертності через неправильне харчування
Орест Дрималовський
----------
2019-01-20
Як відновити форму після «українського рамадану»
Чи варто виснажувати свій організм дієтами, щоб привести себе у хорошу форму
Новорічні свята — така пора року, коли за столом люди проводять більше часу, ніж в будь-якому іншому місці. Організм у цей період отримує неабиякий стрес, тому після святкувань важливо дотримуватися певного режиму.
«Харчування після свят повинне бути максимально простим, так би мовити, розвантажувальним. Особливо зверніть увагу на солодке. Від нього потрібно відмовитися. Не виключайте з раціону білки, жири та вуглеводи. Для того, щоб повернутися у форму потрібно дотримуватися режиму. Також варто пити багато води», – розповіла дієтолог Лідія Грабовська.
За її рекомендаціями у раціоні повинні бути рослинні жири. До них відносяться : олія, горіхи, насіння. Впродовж дня потрібно харчуватися не менше трьох разів і не спокушати себе на перекуси. Починати свій день, дієтолог рекомендує з вівсянки. Якщо додати в неї кілька крапель лляної олії – каша стане ще кориснішою. Закінчувати день корисно склянкою кефіру з двома чайними ложками висівок.
Серед фітнес-тренерів існує жарт, що у другій половині січня зал наповнюється спортсменами, які нічого важчого за тарілку олів’є в руках не тримали. Переходити від «неробства» до активного способу життя слід поетапно, рекомендує тренер Владислав Іщенко.
«Не перенавантажуватися, скласти свій легкий раціон харчування та забути про голодування – просто здорова дієта», – Владислав Іщенко.
Читайте також: Україна очолила рейтинг смертності через неправильне харчування
Софія Лопатка
----------
----------
2019-01-21
На Львівщині шість храмів перейшли до ПЦУ
Ще одна парафія перейшла до ПЦУ
Свято – Успенська парафія у Великих Мостах стала шостою з храмів, які долучилися до ПЦУ. За рішення про перехід проголосували більшість парафіян. Про це повідомили на сайті мерії міста.
В Україні за кількістю переходів лідирує Вінницька область. Там понад 20 парафій перейшли до ПЦУ.
Зараз реєстрація громад тимчасово не відбувається, адже православні віряни очікують на погоджений та опрацьований згідно чинного законодавства прем’єрний статут Православної церкви України. Після його прийняття можна офіційно зареєструвати свою парафію та релігійну громаду
Читайте також: Чотири райони Львівщини, де найчастіше помирають від раку
Світлана Самборська
----------
2019-01-21
У Львові кілька трамваїв змінять схему руху
Зміни у маршрутах відбудуться не одразу
«Львівелектротранс» планує відновити роботу маршруту № 4, який наприкінці лютого курсуватиме від Залізничного вокзалу до Сихова. Про це 0.32.ua розповів речник підприємства Іван Боднар.
За його словами,трамвайну мережу міста змінюватимуть у три етапи.
Наступним етапом у Львові змінять схему курсування трамваїв № 1, 7 та 9. Трамвай №7 курсуватиме з вулиці Татарбунарської до вул. Пасічної. Трамвай №9 – з площі Двірцевої до вулиці Миколайчука. Після завершення ремонтних робіт на вулиці Замарстинівській маршрут продовжать. Кінцева зупинка буде на відремонтованій вулиці. А трамвай №1 курсуватиме із Залізничного вокзалу до парку Погулянка.
Решта маршрутів курсуватимуть за звичною схемою.
Читайте також: Алло, «швидка»?
Світлана Самборська
----------
2019-01-21
«Стара Левандівка» матиме свою каналізацію
До цього мікрорайон каналізації не мав
Роботи розпочалися у січні. Тут планують прокласти колектори на вулицях: На Чвертях, Загородня, Пропелерна, Моторна, Чижевського, Чечета, Каганця, Мацієвича, Олесницького, повідомляє прес-служба ЛМР.
Спершу прокладуть понад 600 погонних метрів трубопроводу діаметром 800 мм на вулиці На Чвертях.
«Тут взагалі відсутній міський колектор, а ті трубопроводи, які є — прокладені мешканцями без проекту з грубими порушеннями будівельних норм, на глибині 0,5 метра, й не можуть належно експлуатуватися», – зазначив головний інженер ЛМКП «Львівводоканал» Анатолій Шимоняк.
Проект каналізування мікрорайону виготовили за кошти міста і він має свої особливості. Зокрема самопливна каналізація тут буде влаштована на глибині близько 7 метрів.
Читайте також: Алло, «швидка»?
«У поточному році основний об’єм ремонтних та будівельних робіт виконуватиметься на перехідних об’єктах, які були розпочаті у 2018 році – вул. С. Подолинського, вул. Тарасівська (ІІІ черга); вул. Козацька і бічних від неї; район вулиць Старознесенська — Балкова;вул. Старознесенська (до вул. Богданівська)», – сказали у «Львіводоканалі».
Далі буде ще чотири етапи робіт: будівництво каналізаційного колектора вул. Бойчука, будівництво мереж водопостачання та водовідведення (по вул. Яловець, вул. Буковій і вул. Винниківській; район вулиць Яновського, Прилбицької, Бажана); реконструкція водопровідних мереж (р-ну вул. Наступальна — Генерала Кравса; вул. Лодія: від вул. Тракт Глинянський до вул. Наступальна; вул. Козацька — Яричівська; вул. Старознесенська — Богданівська; вул. Польова — вул. Старознесенська; вул. Старознесенська — Балкова — Ковельська; вул. На Чвертях; вул. Запольської); реконструкція водопровідно-каналізаційних мереж на вул. Мельничука.
Юлія Василина
----------
2019-01-21
Чотири райони Львівщини, де найчастіше помирають від раку
Тимчасово виконувач обов’язків заступника директора департаменту охорони здоров’я ЛОДА Андрій Васько розповів, де на Львівщині від онкозахворювань потерпає найбільша кількість людей
Смертність через злоякісні новоутворення є найвищою у Дрогобичі та Червонограді, а також у Бродівському, Жидачівському, Кам’янка-Бузькому та Самбірському районах. 
Загалом, демографічні показники народжуваності та смертності у Львівській області, за його словами, мають негативний приріст.
«За рівнем смертності населення Львівська область протягом останніх 5 років не опускалася нижче 6 місця, перебуваючи між третім і шостим. За 2016-2017 рік показник фактично не збільшився», – каже Андрій Васько.
Читайте також: В Україні смертність перевищує народжуваність майже удвічі – Держстат
Значно нижчим від середньообласного, коефіцієнт смертності є у Яворівському районі, Новому Роздолі та Трускавці, а одним з найвищих цей показник є у Дрогобицькому районі.
Читайте також: Чому спецоперацію зі щеплення від кору розпочали із Львівської області?- Відповідь МОЗ
Мар'яна Галькович
----------
2019-01-21
Алло, «швидка»?
Чому на допомогу доводиться чекати понад годину, хто зловживає викликом 103 і навіть погрожує медикам розправою – у репортажі Galnet
У просторому приміщенні диспетчерського центру швидкої допомоги не буває тиші. Дзвінок за дзвінком: протягом доби тут фіксують близько трьох тисяч викликів. Сьогодні на сторожі здоров’я львів’ян – 28 екіпажів «швидкої», що базуються у 5 районах міста. Як працює обласна диспетчерська служба 103 – у нашому репортажі.
Виклики з усіх районів Львівської області почали надходити у Львівський центр екстреної медичної допомоги та медицини катастроф віднедавна – з 13 листопада минулого року. До того сюди телефонували лише львів’яни.
– За добу ми реєструємо близько 3000 дзвінків і здійснюємо 800-900 виїздів, – розповідає завідувачка оперативно-диспетчерського відділу Оксана Осколкова. – Є чимало викликів, що не потребують виїзду «швидкої». У таких випадках ми з’єднуємо з нашим лікарем-консультантом або просто радимо звернутись у поліклініку. Такі дзвінки – наш головний біль. Люди часто зловживають викликом 103. Буває, навіть дзвонять, щоб запитати, котра година
У кол-центрі – з десяток столів, відгороджених склом. На кожному з них – два стаціонарні телефони і комп’ютер. Чимало столів пустують. Медики бідкаються, що бракує кадрів. Ставка диспетчера – 3200 гривень, не враховуючи податків. Аби мати додатковий заробіток, вони влаштовуються «на роз’їзди». Так тут називають роботу у бригадах невідкладної медичної допомоги.
Читайте також: Чому спецоперацію зі щеплення від кору розпочали із Львівської області
Аби працювати диспетчером, потрібна середня медична освіта. Це випускники медучилищ та коледжів. Тут особливо чекають на тих, хто мав досвід роботи в екіпажі «швидкої».
– Ідеально було б мати на зміні 12 диспетчерів, – продовжує Оксана Осколкова. – Наразі тут працює шестеро. Вони обслуговують всю Львівську область. Це проблемно. Тому на нашу службу останнім часом побільшало скарг, мовляв, є дзвінки без відповідей. Але поділіть 3000 дзвінків на 6 осіб. Або знайдіть сміливців, які працюватимуть за такі гроші. Доки не покращиться фінансова ситуація, доти будуть шалені проблеми у цій сфері.
Наступна проблема – брак автомобілів. Львів обслуговує 28 екіпажів, що виїжджають з 5 підстанцій – на вулицях Київській, Миколайчука, Медової Печери, проспекті Червоної Калини та у Рясному. На екранах диспетчерів важко не помітити стрічку із синіх пунктів – це прийняті виклики. Однак немає вільних машин, щоб надати допомогу.
Більшість з цих викликів – екстрені: епілептичний приступ, підвищений тиск, гострий біль у животі, травма руки, різкий біль у серці. Деякі з дзвінків диспетчери прийняли о пів на третю. На годиннику вже минула четверта, однак досі не знайшлося машини, щоб вирушити на допомогу. І це ще далеко не пікові години. Більшість викликів надходять у ввечері – з шостої до дев’ятої. Оксана Осколкова пояснює: працюють з тими автомобілями, які надає гаражна служба.
– Від емоційного навантаження після роботи розколюється голова, – розповідає диспетчерка з прийому виклику Світлана Остапчук. – Люди телефонують кілька разів, поки чекають приїзду медиків. Гнуть матами, проклинають. Часто телефонують у стані, коли не в змозі контролювати емоції. А я не можу відправити машину, не маючи повної інформації про те, що трапилось. Це дуже виснажує.
Деякі з дзвінків диспетчери прийняли о пів на третю. На годиннику вже минула четверта, однак досі не знайшлося машини, щоб вирушити на допомогу
Кожен, телефонуючи на 103, зобов’язаний надати інформацію про скарги хворого, його вік і стать, вказати адресу та залишити контактний номер. Заповнена заявка автоматично надається диспетчерам напряму (їх теж шестеро) – вони надсилають контактну інформацію на смартфони бригад, які перебувають поблизу.
Прибувши на виклик, медики повинні отримати повний і безпечний доступ до пацієнта. Бригади «швидкої» мають повне право розвернутись, якщо господарі дому налаштовані агресивно або ж не бажають прибрати собаку. Якщо є загроза життю лікарів – допомога не надається.
– Два дні тому викликали «швидку» до дитини, яка мала судоми, – розповідає Оксана Осколкова. – Бригада приїхала. Але батько поводив себе зовсім неадекватно – не впускав у квартиру. Проклинав триповерховими, погрожував розправою. Медики повідомили про це оперативний відділ – ми викликали поліцію. Допомогу дитині вдалося надати лише після приїзду наряду. Різні випадки бувають
Поки ми говоримо з керівницею диспетчерської, диктофон записує уламки фраз збоку.
– Там іде бійка
 Я не можу нічого розібрати, хтось матюкається, – розводить руками одна з диспетчерок. Оксана Осколкова не витримує, бере слухавку і намагається заспокоїти когось на іншому кінці дроту, аби вивідати потрібну інформацію.
Читайте також: Флакон життя. Чому львівські медики везуть сироватку від ботулізму з Києва
Окрім автомобілів, бракує й водіїв. Причина браку кадрів така ж, як і у диспетчерів, – мізерна зарплата. На екстрений виклик «швидка» повинна дістатись у будь-який куток міста за 10 хвилин. За межами Львова – за 20 хвилин. 40% з 800 щоденних виїздів – екстрені.
– Кожен з екіпажів здійснює більше десяти виїздів за 12-годинне чергування. Загалом у Львівській області зараз є близько 110 автомобілів «швидкої». Якщо у Львові є більш-менш непогані машини, то в багатьох районах їздять старенькі УАЗи.
Поки «швидка» їде до пацієнта, виклик часто переадресовують до лікаря-консультанта. Лілія Лотоцька пропрацювала на «швидкій» майже 40 років. Через онкозахворювання перевелась у диспетчерську.
– Поставити діагноз по телефону – неможливо, – каже пані Лілія. – Це – підсудна справа. Але я можу порадити, як діяти до приїзду «швидкої» або у тих випадках, коли виїзд медиків не потрібен. Рекомендую щось із загальноприйнятих позицій – аби не нашкодити. За день маю близько 80 консультацій.
Лікарка все життя віддала медицині, але зараз її зарплата – близько 4 тисяч гривень. З переводом у диспетчерську зняли і 60% надбавки за багаторічну напружену роботу на «швидкій».
У диспетчерів – 12-годинний робочий графік. Перезмінка відбувається о восьмій годині. Біля Оксани Дух сидить донечка Юля. Зараз вона на канікулах, тому на роботу приходить з мамою.
– З різною бідою до нас телефонують – ми дізнаємось усі новини швидше за журналістів, – усміхається Оксана. – За 10 років роботи у диспетчерській виробила імунітет на емоції. Мене зараз мало що сильно вражає. Коли приходжу додому, відразу намагаюсь про все забути, відсторонитись. Якщо перейматись усім, з чим до нас дзвонять, можна зійти з розуму
Фото: Орест Дрималовський, Galnet
Читайте також: Стан 25-річного хлопця, хворого на ботулізм, покращився: він самостійно дихає
Орест Дрималовський
----------
2019-01-21
Чому спецоперацію зі щеплення від кору розпочали із Львівської області?- Відповідь МОЗ
Міністерство охорони здоров’я України надало офіційне роз’яснення
Спалах кору в Україні триває вже майже 2 роки. Львівська область є «лідером» за кількістю зареєстрованих випадків захворюваності на кір і одним із антилідерів за рівнем охоплення щепленнями проти кору. З 12 тисяч хворих, понад 7 тисяч осіб не були вакцинованими.Саме тому спецоперацію зі щеплення від кору розпочали з Львівської області. Про це йдеться на офіційній сторінці МОЗ у Facebook.
Організацію та проведення надзвичайних заходів щодо підвищення рівня охоплення щепленнями проти кору у Львівській області підтримала і затвердила своїм рішенням Обласна комісія з питань техногенно-екологічної безпеки та надзвичайних ситуацій. Вирішили у терміновому порядку розпочати спецоперацію з підвищення імунізації дітей віком від 6 до 18 років.
Додамо, що сьогодні, 21 січня, у всіх школах Львівської області відбудуться батьківські збори, під час яких обговорять вакцинацію школярів від кору.
Після Львівщини подібні спецоперації плануються в інших регіонах України. Наразі найвищі показники захворюваності на кір і найнижчі по вакцинації є у Львівській, Івано-Франківській, Закарпатській, Одеській областях.
Читайте також: Смертельні випадки кору, довакцинація і якість вакцини. Про що Супрун говорила у Львові
 
Світлана Самборська
----------
2019-01-21
В Україні заборонили ліки від рахіту
Заборона стосується лікарського препарату "Вигантол"
Про це йдеться у розпорядженні Державної служби України з лікарських засобів та контролю за наркотиками.
“У зв’язку з надходженням інформації від ТОВ “Такеда Україна” щодо виявлення лікарського засобу “ВИГАНТОЛ®”, раствор для приема внутрь масляный 0,5 мг/мл по 10 мл”, серії 247675, виробництва “Мерк КГаА, Германия”, з маркуванням на російській мові, у відповідності до Конституції України, статей 15, 22, 55 Закону України 
 з метою активної протидії поширенню незареєстрованих лікарських засобів та таких, що офіційно не ввозилися на територію України: ЗАБОРОНЯЮ реалізацію, зберігання та застосування лікарського засобу “ВИГАНТОЛ®, раствор для приема внутрь масляный 0,5 мг/мл по 10 мл”, виробництва “Мерк КГаА, Германия” з маркуванням на російській мові”, – йдеться у повідомлені.
Читайте також: Самбірська вода може відправити вас на лікарняне ліжко
Ті, хто реалізовує лікарські засоби, повинні
Контроль за виконанням розпорядження здійснюють територіальні органи Держлікслужби на відповідній території. Невиконання даного розпорядження тягне за собою відповідальність згідно чинного законодавства України.
Нагадаємо, “Вигантол” – це засіб для профілактики рахіту та остеомаляції у дітей та дорослих, профілактики дефіциту вітаміну D, а також, як підтримуюче лікування остеопорозу в дорослих пацієнтів.
Читайте також: В Українських школах запрацювали штрафи за цькування. Скільки заплатять кривдники
Андрій Теплий
----------
2019-01-21
Податківці: в Україні живе майже 5 тисяч мільйонерів
 Наймолодшому платнику податків, який задекларував доходи понад 1 млн грн, виповнилося 7 років, а найстаршому – 99 років. 
У 2018 році доходи у понад 1 млн грн задекларували 4,8 тис. українців. Про це повідомляє Державна фіскальна служба.
“Найбільше мільйонерів, які подали декларації, обліковуються у Києві. Їхня кількість складає 2184 особи, або 45% від загальної кількості мільйонерів. Серед лідерів також Київська – 333 особи, Харківська – 328 і Дніпропетровська області – 30”, – йдеться у повідомленні.
За даними ДФС, наймолодшому платнику податків, який задекларував доходи понад 1 млн грн, виповнилося 7 років, а найстаршому – 99 років.
Читайте також: У Львові почали позапланову перевірку димоходів: що треба знати
Марічка Курило
----------
2019-01-21
Стало відомо, як оцінюватимуть вчителів під час сертифікації
Цьогоріч у пілотному проекті зможуть взяти участь 1000 педагогів з усіх регіонів України. За першу добу на сертифікацію зареєструвалися 350 осіб.
Про це повідомили на офіційному сайті Міністерства освіти і науки України.
Експерти вивчатимуть та оцінюватимуть професійні компетентності учасників сертифікації за 5 критеріями:
Кожен з цих критеріїв включатиме від 4 до 10 показників, що оцінюватимуться від 1 до 3 балів. Аби оцінити педагога, експерти зможуть відвідувати його уроки, проводити бесіди з керівництвом школи та спостерігати за його діяльністю.
Читайте також: Сьогодні розпочинається реєстрація вчителів на сертифікацію: інструкція
Світлана Самборська
----------
----------
2019-01-22
Номінанти на премію Оскар: Леді Гага, Бредлі Купер та «Богемна рапсодія»
91-а церемонія вручення премії Американської кіноакадемії пройде в ніч з 24 на 25 лютого. Подію проведуть на одній з найбільших сценн США – у театрі «Долбі» у Лос-Анджелесі
«Зелена книга»;
«Народження зірки»;
«Рим»;
«Богемна рапсодія»;
«Фаворитка»;
«Влада»;
«Чорна пантера»;
«Чорний куклукскланівець».
Читайте також: Відмова від щеплень загрожує життю людства, – ВООЗ
Яліца Апарісіо («Рим»);
Гленн Клоуз («Дружина»);
Олівія Колман («Фаворитка»);
Леді Гага («Народження зірки»);
Мелісса Маккарті ( «Чи зможете ви мене пробачити?»).
Крістіан Бейл за фільм «Влада»;
Бредлі Купер «За народження зірки»;
Рамі Малек за «Богемну рапсодію»;
Віллем Дефо за фільм «Ван Гог. На порозі вічності»;
Вігго Мортенсен за «Зелену книгу».
Своїх номінантів назвали і організатори антипремії «Золота малина». На звання найгіршого фільму претендує п’ять стрічок: «Кодекс Готті», «Іграшки для дорослих», «Холмс та Ватсон», «Робін Гуд», «Вінчестер. Будинок збудований привидами».
Читайте також: Львів’янин здобув “срібло” четвертого етапу Світової серії зі стрільби з лука
Найгіршим актором може стати Джоні Депп за мультфільм «Шерлок Гномс», Вілл Ферелл за «Холмс та Ватсон», Джон Траволта за роль Джона Готті, президент Сполучених Штатів Америки Дональд Трамп за свої ролі у документальному фільмі «Смерть нації» та за стрічку «Фаренгейт 11/9» або ж Брюс Вілліс за «Жагу смерті».
Звання найгіршої акторки може отримати Дженніфер Гарнер за роль у бойовику «М’ята», Ембер Херд за фільм «Лондонські поля», Меліса Маккарті за «Іграшки для дорослих» і «Душа компанії», Гелен Міллер за «Вінчестер» та Аманда Сейфрід за роль у фільмі «Клаппер».
Юлія Василина
----------
2019-01-22
Завтра у Львові розпочнуть демонтаж Монументу слави
На початок робіт чекали більше року
Довкола стели на вулиці Стрийській вже встановили риштування і завтра розпочнуть роботи з демонтажу. Про це повідомив ZAXID. NET підрядник робіт Роман Хома. За його словами, вже розпочали підготовчі роботи.
21 січня Галицька районна адміністрація підписала угоду на демонтаж . За виконану роботу підряднику заплатять 292, 9 тисяч гривень.
Розпочнуть розбирати стелу з верхніх плит, які є в аварійному стані. Далі демонтують фігури воїнів та гранітне облицювання. Після цього приймуть рішення,як демонтовувати основу стели: частинами, чи цілу.
Читайте також: Ремонт доріг у Львові: залатати одну яму коштує 1100-1500 гривень
 
Світлана Самборська
----------
2019-01-22
Китайська Народна Республіка виділила 60 стипендій для українських студентів
Стипендії надаються на 2019/2020 навчальний рік. Розповідаємо про умови отримання
Китай надає стипендії українським студентам відповідно до Угоди про співробітництво між Міністерством освіти і науки України та Міністерством освіти КНР. Навчання проходитиме на таких рівнях: бакалавр, магістр, аспірант, стажер, повідомляє Міністерство освіти і науки України на своєму офіційному сайті.
Що для цього потрібно?
Міністерство освіти і науки України прийматиме заявки в електронному та паперовому форматі.
Прийом документів триватиме до 22 лютого 2019 року.
Читайте також: Скільки вчителів з Львівщини зможуть пройти сертифікацію, за яку доплачують 20%
Світлана Самборська
----------
2019-01-22
Львів’яни прийшли з мітингом під російське консульство
Люди прийшли, щоб висловити свою підтримку українським морякам, які перебувають у полоні
У Львові під стінами російського консульства відбулася мирна акція на підтримку українських моряків та військовополонених у Росії.
«Ми сьогодні зібралися тут на знак підтримки наших хлопців у російському полоні. Ми підтримуємо і будемо надалі підтримувати схожими акціями своїх моряків та військовополонених», – розповів у коментарі Galnet один із організаторів акції – Сергій Непальский.
На знак підтримки вояків активісти зробили паперові кораблики та плакати, які залишили під консульством. Додам, що схожі акції на підтримку українських моряків відбулись в Англії, Швеції, Латвії та Литві.
Читайте також: Право на життя: чому в Україні призупинили пересадку органів?
Софія Лопатка
----------
2019-01-22
Ремонт доріг у Львові: залатати одну яму коштує 1100-1500 гривень
Для того, аби забезпечити належний проїзд транспорту, комунальні служби Львова проводять поточний ямковий ремонт у різних районах міста 
Сьогодні ремонтні роботи розпочали на вулиці Липинського. Там комунальники використовують холодний асфальт, який, за інформацією виробників, можна класти навіть при температурі -25°C.
Ми поцікавились, чи проведуть поточний ямковий ремонт на вулиці Замарстинівській, адже на стан цієї дороги львів’яни скаржаться чи не щодня:
«Вулиця Замарстинівська є в капітальному ремонті і ми не маємо повноважень здійснювати там поточний ремонт. Коли буде плюсова температура, гостро аварійні ями ми засиплемо різаним асфальтом, решта – мусимо чекати, коли буде здійснений капітальний ремонт. Доїзд до вулиці Заводської є з іншої частини – з вулиці Жовківської: там спокійно можна заїхати до нежитлових приміщень. Є також заїзди через вулиці Ткацьку і Дашкевича, тобто, там проблем з доїздом немає. Але вулиця дійсно потребує капітального ремонту і він сьогодні ведеться», – каже очільниця Шевченківської РА, Надія Банах.
Після завершення ремонтних робіт на Липинського, комунальники будуть працювати на вул. Чорновола, вул. Шевченка, вул. Тунельна, вул. Хмельницького.
«Це найбільші наші магістральні вулиці, які на сьогодні потребують негайного ямкового ремонту для того, щоб забезпечити безперешкодне пересування автотранспорту цими дорогами. Цього року по Шевченківському району на поточний ремонт доріг виділено 10 мільйонів гривень, але ми розуміємо, що при теперішніх цінах це замало», – додає Банах.
Читайте також: «Стара Левандівка» матиме свою каналізацію
За її словами, вартість такого ремонту за метр квадратний становить приблизно 1100 гривень, якщо яма глибиною 5 сантиметрів, а якщо глибина 7 см – 1500 гривень.
Мар'яна Галькович
----------
2019-01-22
Відмова від щеплень загрожує життю людства, – ВООЗ
Всесвітня організація охорони здоров’я вперше внесла у щорічний список загроз людству відмову від вакцинації
Хоча щеплення щорічно рятує 2-3 мільйони людей. Цю цифру можна збільшити на 1,5 мільйони, якщо кількість щеплень збільшиться.
Про це повідомляє МОЗ.
«Найгірше, що може зробити людина, коли у доступі є вакцина, відмовитись від неї. Адже вакцинація є одним із найбільш ефективних способів захисту від смертельно небезпечних хвороб. Коли 95% населення щеплені від вакцинокерованої хвороби, захищена уся країна – віруси не поширюються. Саме тому вакцинація – це питання національної безпеки країни», – йдеться у повідомленні.
Читайте також: Через кір на Львівщині за добу шпиталізували 75 людей
В Україні діти і дорослі безкоштовно можуть вакцинуватися проти 10 захворювань: туберкульозу, поліомієліту, дифтерії, кашлюка, правця, кору, гепатиту В, гемофільної інфекції, краснухи, епідемічного паротиту.
Навіть якщо дитина пропустила щеплення за Календарем, вона може надолужити його безоплатно до 18 років. Дорослим роблять планові щеплення проти дифтерії та правця кожні 10 років. Крім того, дорослі з груп ризику (медики, освітяни, студенти, військові, учасники ООС) можуть безоплатно вакцинуватись проти кору, паротиту і краснухи.
Чому люди відмовляються від вакцин?
Основні причини: самозаспокоєння, незручний доступ до вакцин і невпевненість у якості та ефективності щеплення.
У МОЗ наголошують: вакцина не може ослабити чи «перевантажити» імунну систему, викликати аутизм, а ризик тяжких ускладнень після захворювання є набагато вищим, ніж ризик серйозних побічних реакцій після щеплення.
Читайте також: Право на життя: чому в Україні призупинили пересадку органів?
До того ж вже майже два роки в Україні триває спалах кору. Найвищий рівень захворювання зафіксований в тих регіонах, де найнижчі показники рівня охоплення щепленнями, – у Львівській, Івано-Франківській, Закарпатській, Одеській областях. У Львівській області вже розпочали спецоперацію по вакцинації, щоб зробити щеплення дітям від 6 до 18 років, які з різних причин пропустили планові щеплення. З 11 по 18 лютого у школах Львівщини працюватимуть пункти вакцинації від кору. Після Львівської області подібні спецоперації проведуть в інших регіонах України.
Загалом в Україні у 2018 році від кору померло 16 людей. У 2019 – 5 людей.
Переглянути список вакцин, які закуповує держава, і перевірити залишок вакцин у вашому регіоні можна у цій таблиці.
Якщо у вашому медзакладі немає вакцини, зверніться до головного лікаря медзакладу. Якщо головний лікар не може надати необхідну інформацію, зверніться у департамент/управління охорони здоров’я у вашій області: http://moz.gov.ua/regionalni-upravlinnja
Вакцини для України за кошти Державного бюджету закуповує Дитячий фонд ООН (ЮНІСЕФ).
Юлія Василина
----------
2019-01-22
19-річну дівчину, яку шукав увесь Львів, знайшли
Вона здорова та неушкоджена
Про це повідомили у поліції Львівської області.
Де дівчина була увесь цей час у поліції поки що не розповідають.
Читайте також: Право на життя: чому в Україні призупинили пересадку органів?
Нагадаємо, сьогодні, 22 січня, до поліції звернувся 38-річний мешканець селища Брюховичі, який повідомив, що його 19-річна донька вчора близько восьмої години вечора вийшла з дому на пробіжку і назад не повернулася. Дівчина зазвичай бігала велосипедною доріжкою у напрямку Львова.
Юлія Василина
----------
2019-01-22
Надзвичайники Львівщини мають нового начальника
Ним став колишній заступник управління із запобігання надзвичайним ситуаціям ДСНС Юрій Кагітін
Сьогодні в актовій залі Головного управління ДСНС Львівщини, заступник голови Державної служби України Олег Мельчуцький представив нового начальника служби надзвичайних ситуацій у Львівській області. Він ознайомив колектив з наказом Голови Служби:
«Наказом Голови ДСНС України №32 від 22 січня 2019 року звільнити з посади заступника начальника Головного управління із запобігання надзвичайним ситуаціям та призначити на посаду начальника Головного управління ДСНС України у Львівській області Кагітіна Юрія Івановича».
Нагадаємо, попередній керівник управління ДСНС Львівщини Сергій Дмитровський у віці 57 років помер від важкої хвороби.
Читайте також: «Я українець»: у мережі виклали душевне відео до 100-річчя Дня Злуки
Світлана Самборська
----------
----------
2019-01-23
«Притомний і дихає самостійно»: Нова інформація про хворого на ботулізм
Медики розповіли про стан мешканця Перемишлянщини, хворого на ботулізм
За життя 25-річного хлопця продовжують боротися медики Львівської обласної інфекційної лікарні
«На даному етапі він притомний і дихає самостійно. Прогнози то таке питання дуже хитке, бо ботулізм дуже багато ускладнень може давати по ходу хвороби. Поки що ці ускладнення ми усуваємо. Коли він уже з реанімації виведеться, тоді вже можна буде говорити про прогнози, а поки його стан важкий і ми продовжуємо терапію», – розповів у коментарі Galnet завідувач відділення інтенсивної терапії Львівської інфекційної лікарні Віктор Токарєв.
Читайте також: У кожній школі Львівщини з’явиться відповідальний за вакцинацію медик
Нагадаємо, чоловіка госпіталізували 11 січня. Він захворів після споживання маринованих грибів. Врятувати людину від ботулізму може лише спеціальна сироватка, яку потрібно вводити якомога швидше після встановлення діагнозу. Хворому, про якого йдеться, її ввели через дві доби після споживання небезпечної їжі та через добу після госпіталізації. Як до Львова везли «флакон життя» читайте тут.
Мар'яна Галькович
----------
2019-01-23
Львівські будинки перевірили на аварійність: власники квартир отримали попередження
Частину аварійних елементів на фасадах будинків зняли
Ті місця будинків, де для зняття аварійних елементів потрібна автовишка, обгородили.
Про це повідомляє прес-служба ЛМР.
«Усі будинки, які обслуговують наші комунальні підприємства, були обстежені на предмет виявлення аварійних елементів. За результатами обстеження було виявлено 65 випадків, де були загрози падінню. По 39 випадках елементи зняті, а 26 місць обгороджені, щоб пішоходи їх обходили», — розповів Андрій Зозуля, голова Галицької районної адміністрації.
Читайте також: Де на Львівщині живе найбільше мільйонерів: офіційно
З’ясували також причину падіння куска цегли, яка травмувала пішохода.
«Працівники ЛКП звертали увагу мешканців про небезпеку облаштування антен на парапетних стінках, адже минулого тижня мали випадок, коли через самочинне облаштування мешканцями антени на парапеті будинку, обвалився кусок цегли і травмував пішохода», – розповіла Надія Банах.
Власникам приватних будинків, на яких виявили аварійні елементи, надіслали попередження, щоб вони утримували балкони у належному стані. Також підготували 25 приписів управителям будинків інших форм власності, щоб вони перевірили свої будинки та усунули небезпечні елементи з фасадів.
Юлія Василина
----------
2019-01-23
Збільшення пенсійних виплат у 2019 році відбудеться у п’ять етапів
Головне управління Пенсійного фонду Львівщини розповіло про всі нововведення
Цьогоріч перерахунок пенсійних виплат відбудеться у 5 етапів. Пенсії збільшать усім без винятку категоріям пенсіонерів. Їх на Львівщині – 691 тисяча осіб. З них близько 660 тисяч отримують гроші згідно страхового закону і 31 тисяча згідно військового.
Усі перерахунки пенсій проводяться автоматично, за матеріалами пенсійних справ.
В середньому пенсії збільшать на 420 гривень. Кожна категорія матиме індивідуальний перерахунок.
Читайте також: Як у Львові готуються до демонтажу аварійної стели Монумента Слави (ВІДЕО)
До прикладу, шахтарі, які втратили працездатність отримуватимуть пенсії не менше трьох прожиткових мінімумів. З 1 липня зростання складе 201 гривню.
Особам , котрі отримали інвалідність внаслідок бойових дій та які є учасниками війни – зростання залежить від розмірів мінімальних пенсійний виплат. Інвалідам першої групи збільшать виплати на 190 гривень, 2 та 3 – на 150 гривень. Учасникам війни підіймуть пенсії на 110 гривень.
Працюючі пенсіонери отримуватимуть приблизно на 67 гривень більше.
Військові пенсіонери
Розмір виплат для пенсіонерів усіх силових структур протягом року складатиме 75% суми підвищення пенсії. З 1 січня 2020– 100 % від цієї суми.
Для пенсіонерів органів внутрішніх справ цьогоріч здійснять виплату перерахунку за попередні роки. Щомісяця окремою сумою будуть надходити заборговані кошти. До 2020 року розмір пенсії складатиме 7775 тисяч гривень.
ВИМОГИ ДО СТРАХОВОГО СТАЖУ
Цьогоріч змінюються вимоги до страхового стажу, які надають право на призначення пенсії. У 2019 році він має складати не менше 26 років. Щороку стаж зростатиме на рік і до 2028 року становитиме 35 років. Розмір пенсії розраховується залежно від розміру зарплатні. Пенсійний вік для чоловіків та жінок є однаковим – 60 років. Проте, якщо страховий стаж є недостатнім, то особа не претендуватиме на пенсію, лише на соціальну допомогу у службі соцзахисту.
Навчання зараховується до страхового стажу лише до січня 2004 року.
ВІДКОЛИ РАХУЄТЬСЯ СТРАХОВИЙ СТАЖ
Заробітна плата враховується від липня 2000 року. Якщо у особи існує великий стаж до 2000 року, то пенсійний фонд надає допомогу у його підтвердженні у випадку ліквідації підприємства, або зміни назви. Для цього потрібно звернутися із заявою до пенсійного фонду і фахівці через архів підтвердять інформацію. Така процедура займає 30 днів. За минулий рік цією послугою скористалися майже 10 тисяч осіб.
ОНЛАЙН СЕРВІСИ
Веб – портал пенсійного фонду допомагає дізнатися індивідуальну інформацію та отримати довідки про доходи та зарплату. На сайті зареєстровано близько 32 тисяч осіб. Понад 14 тисяч з них користуються послугою смс – сповіщення про сплату роботодавцем страхових внесків. Ще понад 5 тисяч осіб виготовили електронне посвідчення, яке працює через Ощадний банк та дозволяє користуватися ним, як платіжною картою.
Читайте також: Де на Львівщині живе найбільше мільйонерів: офіційно
Світлана Самборська
----------
2019-01-23
Найближчими днями похолодає, але хуртовин не буде: синоптики
На Львівщині буде хмарна погода, сніг, а на дорогах ожеледиця
Вітер – 5-10 м/с.
Про це Galnet повідомила синоптик Львівського гідрометцентру .
24-26 січня температура повітря – 7-12 градусів морозу, а вдень 2-7 градусів морозу.
Читайте також: Де на Львівщині живе найбільше мільйонерів: офіційно
27-28 – сніг припиниться і потепліє. Вдень температура буде 0 градусів.
«Хуртовин як таких не буде, бо вітер порівняно не сильний. Хуртовина – це коли падає інтенсивний сніг і дме вітер», – сказала синоптик.
Юлія Василина
----------
2019-01-23
До кінця тижня в Україні можуть оголосити епідемію кору
Про це повідомило видання Інтерфакс-Україна з посиланням на виконувачку обов’язків міністра охорони здоров’я Уляну Супрун
Вона розповіла, що до кінця тижня МОЗ підготує потрібні документи, щоб скликати спеціальну комісію і вирішити чи необхідно в Україні оголосити епідемію кору. Також Уляна Супрун пояснила, чому цього не робили раніше.
«Міністерство охорони здоров’я не оголосило епідемію: зараз є спалах кору. Ми зараз дивимося, які є показники, чи перейде він (ред. – кір) на рівень епідемії», – повідомила Супрун після засідання уряду. 
Виявилося, що для оголошення епідемії потрібні не лише показники захворюваності і смертності.
«Щоб оголосити епідемію, ми маємо скликати спеціальну комісію, яка це робитиме. Ми до кінця тижня збираємо всі юридичні документи, щоб могли зібрати цю комісію і розглянути, час уже оголошувати епідемію», – додала в. о. міністра.
Читайте також: У кожній школі Львівщини з’явиться відповідальний за вакцинацію медик
Супрун також наголосила, що в разі оголошення епідемії міністерство матиме більше повноважень: зможе закупити більше вакцин, а також розширити список осіб, які можуть зробити щеплення.
Мар'яна Галькович
----------
2019-01-23
Як у Львові готуються до демонтажу аварійної стели Монумента Слави (ВІДЕО)
На вулиці Стрийській встановлюють риштування для демонтажу гостроаварійної стели Монументу Слави
Роботи виконує ФОП Роман Хома. До кінця дня виконавець обіцяє завершити монтаж риштування. Про це повідомляють у Галицькій райооній адміністрації, яка підписувала угоду на виконання робіт, передає прес-служба ЛМР.
Нагадаємо, 23 лютого 2018 року виконавчий комітет затвердив рішення «Про вжиття заходів з усунення аварійності Монумента бойової слави радянських збройних сил на вул. Стрийській». Галицьку районну адміністрацію визначили замовником проведення першочергових протиаварійних робіт Монумента Слави. Мова йде про стелу, заввишки 30 метрів, на якій виявили гостроаварійні елемент.
Читайте також: Де на Львівщині живе найбільше мільйонерів: офіційно
У прес-службі Львівської міської ради також оприлюднили відео, з якого видно, як робітники готуються до демонтажу стели.
Читайте також: «Економічно обґрунтований тариф за проїзд в автобусах Львова – 8, 21 грн»,- Бабак
 
Андрій Теплий
----------
2019-01-23
Тремтять пальці та чорніють зуби: що потрібно знати, якщо розлили ртуть?
У 2019 році у Львові ртуть здало 22 львів’ян
Спеціалісти наголошують: небезпечна не так сама металічна ртуть, як її пари. Якщо довго їх вдихати, то це пошкодить нервову, травну та імунну системи, а також на нирки, легені, шкіру та очі.
Про це у коментарі Galnet розповів головний спеціаліст управління з питань надзвичайних ситуацій та цивільного захисту населення ЛМР Юрій Балашов.
Більше того ртуть накопичується в організмі. І аналіз крові цього не показує. Лише аналіз волосся.
Ртуть у домашніх приладах є у термометрах, тонометрах для вимірювання тиску (за виключенням електронних), батарейках і навіть у дзвінках радянського виробництва є ампули з ртуттю.
Читайте також: Китайська Народна Республіка виділила 60 стипендій для українських студентів
Зачиніть двері у приміщення, де розбився прилад з ртуттю. Відчиніть вікно. Зробіть марлеву пов’язку і промокніть її у воді, а краще у 2% розчині марганцевокислого калію. Приготуйте банку на третину заповнену водою. Туди ви будете збирати руть. Вода не пропускатиме пари отруйної речовини.
«Провітрювати потрібно таким чином: двері закриті, вікно відчинити на 10-15 хвилин. Зараз зима, на вулиці холодно. Тому не треба, щоб у цьому приміщенні дуже понизилася температура, бо тоді швидкість випаровування дрібних крапель, яких навіть не видно, буде дуже повільна. Тому провітрили один раз 10-15 хвилин. За 2-3 години повторили. І так три рази. Тоді вже у цій кімнаті можна перебувати. При зборі ртуті можна використати скотч. До нього добре прилипнуть навіть найдрібніші краплі. І цей скотч також кинути у банку з водою», – пояснює Юрій Балашов.
Якщо ртуть розлилася на паркеті, то після того, як зберете її, щілини прогрійте феном для сушіння волосся. Підлогу вимийте мильно-содовим розчином або хлоркою (400 грамів мила і 500 грамів кальцинованої соди на 10 літрів води).
«Ми приймаємо від населення зібрану ртуть, поламані термометри і тонометри. Багато є випадків, коли у підвалах знаходять ємності з ртуттю, яку колись приносили додому із лабораторій заводів. До ртутовмісних приладів відносимо все, окрім енергозберігаючих ламп. Їх збирає ЕКОбус. Зібрану руть ми потім здаємо на утилізацію і переробку. Останні два рази здавали приватному природоохоронному підприємству у Чернівцях. Вони офіційно приймають, а міська рада оплачує їхні послуги», – додає спеціаліст.
Читайте також: Право на життя: чому в Україні призупинили пересадку органів?
Ртуть або поламані, розбиті ртутовмісні прилади здавайте за цією адресою: вулиця Стефаника, 4 (вхід з вулиці Чайковського). Телефон: 261−42−39, 261−40−83.
Юлія Василина
----------
2019-01-23
Де на Львівщині живе найбільше мільйонерів: офіційно
Дані оприлюднило управління ДФС у Львівській області
У 2018 році 237 громадян Львівщини задекларували доходи за 2017 рік в сумі понад 1 мільйон гривень. І сплатили мільйонні податки: 28,8 млн. грн. податку на доходи фізичних осіб та 3,6 млн.грн. військового збору.
Читайте також: На Личаківській у Львові з’являться три нових світлофори
Порівнюючи з 2017 роком, кількість мільйонерів збільшилась на 61 громадянина. Найбільше мільйонерів проживає у Львові – 151 громадянин. Далі йде Стрий і Стрийський район – 19 громадян, у Пустомитівському районі – 16.
Найстаршому мільйонеру 80 років (задекларовано продаж майна) та наймолодшому 19 років (задекларовано дохід у вигляді спадщини).
40 з цих мільйонерів гроші заробили. Це громадяни, що працюють у ключових галузях економіки, а саме: 6 осіб працюють у галузі торгівлі нафтопродуктами, 7 осіб – на підприємствах промисловості, 5 осіб – у банківській сфері та торгівлі цінними паперами, 4 особи – займаються юридичною діяльністю та наданням консультативних послуг.
– доходи від продажу майна – 49 громадян;
– прибуток від операцій з інвестиційними активами – 35 громадян;
– доходи у вигляді спадщини, дарування – 25 громадян;
– іноземні доходи – 27 громадян;
– доходи від здавання майна в оренду – 13 громадян.
Юлія Василина
----------
2019-01-23
У районах Львова ялинки прийматимуть на утилізацію: адреси
Ялинку краще утилізувати, а не викидати у смітник
Адже потім дерева подроблять, спалять в котлі, а енергію використають для утеплення теплиць.
Тож усі ЛКП і ОСББ можуть везти ялинки на Замарстинівську, 167а.
Про це пише прес-центр ЛМР з посиланням на директора ЛКП «Зелений Львів» Богдана Москвяка.
«Також 25 січня і 26 січня будуть виставлені наші автомобілі за визначеними локаціями у кожному районі з 11.00 год. до 15.00 год. Всі мешканці можуть здати свої ялинки для утилізації» – розповів чоловік.
Читайте також: Лікарі розповіли про стан львів’янки, хворої на лептоспіроз
 — вул. Замарстинівська, 167а
 — вул. В. Великого, 14а (вхід в кінотеатр «Сокіл» у парку «Горіховий гай»)
 — вул. Виговського, 34 (Залізнична районна адміністрація)
 — вул. Шафарика, 15 (вхід у парк Погулянка)
 — просп. Чорновола, 93 (на площі перед ТЦ «Арсен»)
 — вул. Хоткевича (вхід в парк Святого Івана Павла І І, поблизу церкви Різдва Пресвятої Богородиці)
А всі, хто полюбляє розбирати ялинку ще пізніше, можуть самостійно відвезти її до ЛКП «Зелений Львів», де протягом року з 8.00 до 18.00 год. діє пункт прийому гілля (вул. Замарстинівська, 167а).
З ялинки потрібно зняти усі прикраси і поставити її біля сміттєвого контейнера.
Юлія Василина
----------
----------
2019-01-24
У скандальній новобудові на Личаківській не купили жодної квартири
Тож після знесення будинку на Личаківській, 259 не доведеться нікому повертати гроші
Про це повідомили у прес-службі ЛМР.
На знесення будівлі з міського бюджету виділили 2,8 мільйони гривень.
Читайте також: Слизькі тротуари у Львові: куди звертатися травмованим
«Потім ці кошти будемо намагатися стягнути з рахунків незаконного забудовника. У зазначеному житловому будинку, станом на сьогодні, не продано жодної квартири. У нас є рішення судів усіх інстанцій, яке набрало законної сили, про знесення цього будинку», – розповіла директор юридичного департаменту ЛМР Гелена Пайонкевич.
За її словами, також відкрито ряд кримінальних проваджень щодо будівництва, яке проводить компанія «Ірокс», ТОВ «Каньйон» та інші незаконні забудовники.
Юлія Василина
----------
2019-01-24
Чим живе Левандівка
Чому Левандівка має кримінальний шлейф, що приваблює у районі переселенців зі сходу та як на місцевому ринку торгують тарганами – репортаж Galnet
Доїхати з центру Львова на Левандівку, якщо немає заторів, можна за 20 хвилин. Біла цегла тутешніх 9-поверхівок, зведених наприкінці 80-х, і приватні повоєнні будинки гармонійно доповнюють січневу сірість. Про кримінальну славу району, боротьбу із забудовниками, культурне життя і заклади харчування розповідають місцеві мешканці – соліст Львівської опери, менеджерка з продажу та журналістка.
Він – один з небагатьох, хто може назвати себе корінним левандівцем. Олег Лихач народився і виріс у батьковому будинку на вулиці Заболотній. Зовсім поруч – хата дідуся, яку той збудував у повоєнні роки. В юності Олег не цурався жорстких правил вулиці, але це не завадило йому стати солістом Львівської опери. На головній сцені міста виступає понад два десятки років.
“З багатьма друзями я знайомий навіть не зі школи, а з дитячого садочка. Ми досі підтримуємо теплі стосунки”
– На Левандівці живе вся моя родина, – розповідає Олег Лихач. – Свого часу з 24-х будинків на Заболотній – цю місцевість ще називають Старою Левандівкою – у вісьмох жили мої сестри, брати, тітки
 З багатьма друзями я знайомий навіть не зі школи, а з дитячого садочка. Ми досі підтримуємо теплі стосунки.
Зустрівшись біля головної культурної установи Левандівки – центру «Супутник», ми прямуємо нерозчищеним від льоду тротуаром до місцевої «Просвіти». Це – перша сцена Олега. Старенька будівля на розі Сяйва і Широкої є для нього особливо важливою – тут виступала його матір.
– Мама була однією з тих, хто відроджував «Просвіту» на Левандівці, – веде далі Лихач. – Колись виконувала тут партію з «Наталки Полтавки». Кажуть, так тупнула ногою, що сцена проломилась
Читайте також: 87 тисяч гривень боргу за тепло: Як львівські чиновники до боржників ходили
У музичну школу мати возила сина на вулицю Коперника – навчатись на Левандівці було ніде. Попри те, що всю юність провів зі скрипкою за пазухою, вуличні пригоди Олега не оминули. Каже, білою вороною не був.
– Криміногенна ситуація загострилась у 90-х – люди не мали роботи, – продовжує співрозмовник. – Це відчувалося навіть в повітрі. Пригадую, як на Левандівському мосту відбувались масові побоїща – 100 на 100, а то й 200 на 200. Жодна дискотека не обходилась без бійки. В хід йшли і ланцюги, і арматура. Міліція нічого не могла вдіяти. Бігали, шукали
 Та що там, замолоду я й сам, бувало, брав участь у таких баталіях. То був час, коли гроші ще всього не вирішували – хлопці з’ясовували стосунки по-лицарськи.
Серед головних проблем Левандівки Олег Лихач називає транспортну. Щоб виїхати ввечері хоча б до центру, доводиться простоювати на зупинці й годину. У гіршому разі маршрутки взагалі може не бути. Водії дозволяють собі відхилятись від графіка. Майже немає у районі і пристойних закладів харчування.
“То був час, коли гроші ще всього не вирішували – хлопці з’ясовували стосунки по-лицарськи”
– Рівень закладу визначають його гості, – каже Олег Лихач. – Ви навряд чи знайдете тут кафе, у яке зважитесь запросити пристойне товариство
Журналістка Сюзанна Бобкова вказує на 14-поверховий будинок, розташований навпроти храму Вознесіння Господнього. Там вона провела своє дитинство. Зараз у цій квартирі мешкає її бабуся.
– Трохи навіть образливо, що цей район розвивається так повільно, – каже Сюзанна. – На жодному з левандівських маршрутів досі немає жодного нового автобуса. Тролейбуси такі старезні, що, здається, колись розваляться просто посеред дороги. Тільки недавно з’явилось кілька новіших. Транспорт перевантажений, але ця проблема є по всьому місту.
“На жодному з левандівських маршрутів немає нових автобусів”
Левандівка, на відміну від Сихова, не забудовувалась так званими «панельками». Багатоповерхівки 1960-х – 1980-х (9 і 14 поверхів) будувались в основному з добротної білої цегли. У будинку, в якому живе бабуся Сюзанни, тільки недавно полагодили вантажний ліфт. Майже десять років усі меблі доводилось тягнути сходами або ж доламувати пасажирську кабіну.
Журналістку часто запитують про кримінальну Левандівку. Зовсім недалеко від її дому, наприкінці вулиці Суботівської, колись мешкав Орест Завінський – один з найвідоміших кримінальних авторитетів Західної України. У 80-х «Завіня» організував на Левандівці власне бандитське угруповання – «Рокс». Банда займалась рекетирством. Віддалена від міста густими рядами залізничних колій і безперервним гулом вантажних потягів, Левандівка була вигідним місцем «праці» місцевих кримінальників.
Читайте також: Алло, “швидка”? Чому на допомогу доводиться чекати понад годину і хто зловживає викликом 103
Влітку 1994-го Завінського вбили. Просто біля власного будинку на Суботівській. Після перестрілки Орест забіг у хату, але одна куля зачепила шию – він стік кров’ю, не дочекавшись приїзду «швидкої». Замовників так і не знайшли. На масштабному похороні кримінального авторитета було чимало чоловіків у чорних шкірянках. Кажуть, з’їхалась «братва» чи не з усієї України.
Після перестрілки Орест забіг у хату, але одна куля зачепила шию – він стік кров’ю, не дочекавшись приїзду «швидкої»
– Про це вбивство гуділа вся Левандівка, – каже Сюзанна. – Я тоді якраз закінчувала школу. Ми з подругою пішли подивитись, що сталося. На будинку були сліди від куль. Неподалік звідси, теж на Суботівській, мешкала і Любов Кушинська (засуджена до довічного ув’язенння за вбивство з метою заволодіння квартирою одного з вбитих; помилувана Президентом у березні 2018-го – Ред.).
На Левандівці вигідно орендувати житло. Знайома Сюзанни винаймає хорошу «однокімнатку» за 3 тисячі гривень. Тоді як за аналогічні умови в інших районах міста доведеться викласти від 7 до 10 тисяч. Можливо, саме тому на Левандівку часто перебираються переселенці з Донбасу та Криму – їх, за спостереженням журналістки, тут суттєво побільшало.
Раніше мешканці мікрорайону не мали проблем з працевлаштуванням. Сьогодні – ситуація плачевна. Величезні керамічний завод і молокозавод – розвалились, протезний – дихає на ладан. Багато левандівців влаштовуються на сезонну роботу у «Лімо». Найпоширеніші вакансії у Facebook-групах – перукарі та продавці магазинів. Перукарень тут справді багато. Послуги на Левандівці значно дешевші, ніж у цирульнях в центрі.
Найпоширеніші вакансії у Facebook-групах – перукарі та продавці магазинів
Одна з головних торгових точок – місцевий ринок. Журналістка недавно дізналась пікантний випадок – одна жінка придбала на базарі печиво, а в пакеті знайшла тарганів. Сюзанна не пригадує, щоб місцевий ринок, що простягнувся вздовж Широкої, коли-небудь зачинявся на санітарний день.
– Левандівка має гарний парк, – намагається знайти позитив Сюзанна. – Мешканці не дали його забудувати. І з цього моменту зародилось певне громадське середовище. Люди побачили результат – протистояти олігарху-забудовнику цілком можливо.
За її словами, більшість ініціатив з розвитку Левандівки завершуються на етапі допису у Facebook. Тільки максимальна залученість громадськості у житті району і постійний контроль можуть дати старт змінам на краще.
З Мар’яною Фариняк, менеджеркою з продажу одного з інтернет-магазинів, ми зустрічаємось біля школи №67. Дорогою дівчина розповідає веселу історію про суперництво з конкуренткою за посаду старости у випускному класі, виклик на педраду і давно вичерпаний конфлікт з вчителькою.
“Якщо надумаєш прогулятись ввечері, то після восьмої добратись до центру проблемно – маршрутки вже можуть не курсувати”
– На Левандівці бракує культурних подій, – розповідає Мар’яна. – У мої шкільні роки тут майже нічого не відбувалось. Зараз розвивається культурно-мистецький центр «Супутник», у якому діти займаються вокалом, записуються на студії «Брунька». Наприкінці серпня тут відбувається «Фестиваль Параджанова». З його насиченої програми місцевих, правда, найбільше цікавить велика повітряна куля, яку встановлюють на Авіаційній.
На Левандівці чимало таких вулиць – Пропелерна, Моторна, Повітряна, Ангарна. На місці іподрому у 1912-му тут облаштували перше львівське летовище. Менш ніж за два десятки років аеропорт перенесли у Скнилів, але про авіаційну Левандівку тут досі нагадують поржавілі номерні таблички на стінах обшарпаних особняків.
Стара Левандівка нагадує про своє провінційне минуле рядами приватних будинків
– Це незручний район для молоді, – каже Мар’яна. – Якщо надумаєш прогулятись ввечері, то після восьмої добратись до центру проблемно – маршрутки вже можуть не курсувати. Доводиться йти через міст на Городоцьку – і вже там стояти на зупинці. Це дуже дратує. Наступна проблема – тут немає жодного закладу з доброю кавою. Жодного. Користуючись нагодою, прошу: відкрийте, будь ласка, на Левандівці кав’ярню!
Серед улюблених місць Мар’яни – місцеве озеро та Левандівський парк. Дівчина пригадує, як на березі водойми з технічною водою колись малювала пейзаж. На заборону купання багато місцевих влітку не зважають. Попри зимову сірість, мікрорайон доволі зелений. Стара Левандівка нагадує про своє провінційне минуле рядами ошатних приватних вілл. Деякі з них заховались у затінку високих новобудов.
“Тут немає жодного закладу з доброю кавою”
За 15 років життя на Левандівці Мар’яна не раз зустрічалась з насмішкуватим сприйняттям району. Мовляв, людина виїхати з Левандівки може, а от Левандівка з людини – ні. Друзі іронізували і про кримінальність мікрорайону, хоча знайти реальні підтвердження цього зараз доволі складно.
– Яких змін потребує Левандівка? Хотілося б найперше реформ у шкільній освіті, – каже на звершення Мар’яна Фариняк. – Важливо говорити з дітьми про толерантність, рівність, про цінності. У школах досі нав’язується консервативне сприйняття життя. Люди з якісно новим рівнем освіти робитимуть цей район кращим.
Фото: Орест Дрималовський, Galnet
Читайте також: Що і за скільки охоронятимуть муніципали у Львові
Орест Дрималовський
----------
2019-01-24
У Львові ями на дорогах латає унікальна техніка: ФОТО
Аналогів в Україні немає
На Львівських дорогах у тестовому режимі працює чеська машина для ремонту асфальту. За допомогою неї здійснили роботи на вулиці Пасічній та на вулиці Хмельницького. Київський інститут розробив нормативи для такої машини, тому що аналогів такої техніки в Україні нема. Ці нормативи йдуть на затвердження на виконком. Після затвердження нормативів машина буде працювати не просто у тестовому режимі, а щодня. Про це на сесії ЛМР розповіла директор департаменту житлового господарства та інфраструктури Ірина Маруняк.
За її словами, наразі роботи виконують холодним асфальтом, але наступного тижня запрацює асфальтний завод у Шевченківському районі й роботи проводитимуть за допомогою гарячого асфальту.
«Також плануємо закупити спеціальні термоса, тому що коли ми беремо асфальт з асфальтного заводу, а на вулиці мінусова температура, то поки асфальт доїде до точки призначення, він охолоджується. Тому, щоб витримати технологію, треба закупити термоса», – розповіла Ірина Маруняк.
Читайте також: Слизькі тротуари у Львові: куди звертатися травмованим
Світлана Самборська
----------
2019-01-24
87 тисяч гривень боргу за тепло: Як львівські чиновники до боржників ходили
Напередодні відбувся перший рейд Державної виконавчої служби, працівників Головного територіального управління юстиції у Львівській області, поліції та представників «Львівтеплоенерго» до боржників за комунальні послуги
Першими гостей мали нагоду зустріти мешканці Шевченківського району міста. Чи став цей рейд вдалим початком справи і чи змогли все-таки поговорити з боржниками – у матеріалі Galnet.
«Ці рейди превентивного характеру, тобто, ми попереджуємо боржників, що у них є заборгованість – вони могли не забирати листи з пошти», – пояснив старший державний виконавець Шевченківського ВДВС Головного територіального управління юстиції у Львівській області Ігор Бойчук. Отож, головна мета рейду: роз’яснити боржнику його права і обов’язки, попередити, що все-таки рішення суду є і воно набрало законної сили.
Читайте також: До боржників за комунальні послуги на Львівщині прийдуть з рейдами (Ексклюзив)
Перша квартира і перша невдача: не відчиняють ані боржники, ані їх сусіди. «Заборгованість цих людей становить понад 87 тисяч гривень», – каже начальник Шевченківської виконавчої служби Роман Савойник. – «Крім цього, ми з’ясували, що за даним боржником є зареєстрований транспортний засіб, який вже оголосили у розшук».
За його словами, це вже не перший візит до боржників за цією адресою – раніше тут теж ніхто не відчиняв. Якими можуть бути подальші дії державних виконавців Роман Савойник коротко пояснює так:
«Згідно Закону України Про виконавче провадження, державний виконавець має відповідні повноваження виставити квартиру боржника на електронні торги і продати її, якщо заборгованість не виплатять. У державного виконавця також є повноваження, якщо далі не буде доступу до квартири, здійснити подання по місцю знаходження нерухомого майна, а саме у Шевченківський районний суд, з метою здійснення примусового входження в житло боржника для опису відповідного майна».
Отож, ми йдемо далі. Дорогою, працівники «Львівтеплоенерго» розповідають, що існують «вічні» боржники: люди, у яких борг за комунальні послуги є завжди. Кажуть, що випадки бувають різні: у когось діти хворіють, комусь просто не по кишені платити за високим тарифами, а є й такі, які не платять, бо вірять у свою безкарність.
Читайте також: Разом із розміром аліментів зросла відповідальність
Наступна квартира і знову тихо. «Неодноразово ми приходили, ситуація та сама – ніхто нам не відкриває дверей. Буває, що людина має різні борги: і «Водоканалу», і «Львівтеплоенерго», і в ЖКГ», – пояснює старший державний виконавець Шевченківського ВДВС Наталя Гнатишин.
Решта боржників також не відчиняють, хоча за дверима явно чути чиюсь присутність. Нарешті двері відчиняє сусідка, каже, що люди в квартирі живуть і обіцяє передати їм лист від виконавчої служби.
На інших боржників листи чекатимуть у поштових скриньках. Чиновники намагались достукатись у 5 квартир, найменший борг у яких 20 тисяч гривень, а найбільший – майже 90 тисяч.
Читайте також: Добровільна згода на секс: міфи та реальність
Загалом, мешканці Шевченківського району заборгували за комунальні послуги 5,5 мільйонів гривень.
Фото: Мар’яна Галькович, Galnet
Мар'яна Галькович
----------
2019-01-24
Слизькі тротуари у Львові: куди звертатися травмованим
Останній місяць погода у Львові мінлива, а вулиці міста, подекуди, перетворилися на суцільні крижані ковзанки
Пройти деякими з них і не впасти – справжнє випробування для багатьох львів’ян і гостей міста. На Гарячій лінії міста щодня з’являються нові фотографії таких місць і лаконічні відповіді адміністраторів на скарги, але ситуація – незмінна. Чому так відбувається і що робити, якщо внаслідок безгосподарності хтось травмується Galnet дізнавався у міській раді.
Перше, що варто знати: не за всі крижані перепони потрібно нарікати на комунальників, часто, винуватцями такої ситуації є власники приватних будинків, ресторанів, магазинів та інших закладів.
«Власники торгових точок та приватних будинків мають самі прибирати біля себе. Постанова Кабміну, Правила благоустрою міста Львова кажуть, що там, де приватний сектор – мешканці будинку мають прибирати хідники до бордюра, до дороги. За таке порушення ми робимо приписи, штрафуємо в крайньому випадку, коли не реагують», – пояснив заступник міського голови з питань житлово-комунального господарства Сергій Бабак.
В адміністративно-технічному управлінні розповіли, що штраф за таке порушення складає від 850 до 1750 гривень і його може отримати будь-хто, за ким закріплене утримання території: як власник будинку у приватному секторі, так і ресторатор в центрі міста. 
Якщо ж на слизькому тротуарі біля закладу хтось впаде і травмується – відповідальність для власників буде дещо іншою, а травмованій людині знадобиться допомога юриста. До кого звертатися у разі падіння пояснив заступник директора департаменту житлового господарства та інфраструктури ЛМР Олександр Одинець:
«Людина, яка впала на слизькому тротуарі і отримала травму чи якийсь дискомфорт, пов’язаний з цим, може звернутися в райдержадміністрацію, може зателефонувати на Гарячу лінію. Але коли постає питання про відшкодування збитків або відшкодування нанесеної шкоди, то це питання вирішується виключно в юридичній площині і в порядку, встановленому чинним законодавством. Тут треба радитися з адвокатами чи юристами, яким шляхом, в якій формі і кому надавати претензійні вимоги».
Читайте також: Найближчими днями похолодає, але хуртовин не буде: синоптики
Щоб дізнатися, чи скаржилися цієї зими львів’яни на непрохідні хідники і чи отримав хтось покарання через такі скарги ми звернулися у міськраду. Виявилось, що цьогоріч склали лише один протокол про таке адміністративне правопорушення на приватне підприємство, яке відповідальне за прибирання сходів у підземному переході.
Мар'яна Галькович
----------
2019-01-24
Що і за скільки охоронятимуть муніципали у Львові
Міськрада вже виділила на це гроші
У 2019 році працівники ЛКП «Муніципальна варта» охоронятимуть 18 комунальних об’єктів у Львові. Для цього з міського бюджету виділили 22,2 мільйони гривень.
Читайте також: ЗНО з математики буде обов’язковим
Найбільше коштів Муніципальна варта отримає за охорону Шевченківського гаю – більше 6 млн грн, Личаківського цвинтаря – 3 млн грн, ЛКП «Зелене місто» – 2,5 млн грн.
По півмільйона гривень їм заплатять за охорону районних адміністрацій, Інспекції держархбудконтролю, Центру Довженка та музею «Територія терору».
Юлія Василина
----------
2019-01-24
Пенсіонери гроші за субсидію отримуватимуть разом з пенсією
Виплата субсидій у грошовій формі розпочнеться з 1 березня
Пенсіонери ці гроші отримуватимуть одночасно з пенсією. Про це повідомив міністр соціальної політики Андрій Рева в ефірі одного з українських телеканалів.
Читайте також: ЗНО з математики буде обов’язковим
«Субсидія у результаті всіх цих змін (монетизації субсидій – прим.автора) стає соціальною виплатою. Вона сплачується місяць в місяць, день в день. Таким чином, з 1 березня період виплати синхронізується з періодом виплати пенсій і, відповідно, люди будуть отримувати ці кошти одночасно з пенсією», – повідомив Андрій Рева.
За його словами, наразі 75% всіх отримувачів субсидії — це пенсіонери, тому для їхньої зручності виплату і пенсій, і субсидій вирішили синхронізувати.
Решті споживачів гроші нараховуватимуть на банківські рахунки в «Ощадбанку». Для осіб які не користуються банківськими послугами, буде можливість отримати кошти через відділення «Укрпошти»
Юлія Василина
----------
2019-01-24
У Львові відділи у справах дітей змінили номери
Зробили це, щоб мешканцям Львова було легше їх запам’ятати
Про це повідомили у прес-службі ЛМР.
«Також раніше в нас були різні оператори зв’язку, а тепер буде єдиний оператор — наше ЛКП „Міський центр інформаційних технологій“. Зміна номерів триватиме з 24 до 31 січня, і в цей час телефонний зв’язок буде доступний — тобто на один із номерів — старий або новий, мешканці зможуть зателефонувати», — розповів начальник управління «Служба у справах дітей» Ростислав Тимків.
Читайте також: Як у Львові готуються до демонтажу аварійної стели Монумента Слави (ВІДЕО)
Зміни телефонних номерів управління «Служба у справах дітей» (СуСД) департаменту гуманітарної політики ЛМР
 
Юлія Василина
----------
2019-01-24
Трамвай № 8 курсуватиме до вулиці Наукової: депутати підтримали петицію
За відповідну ухвалу проголосували 43 депутати підчас сесії ЛМР
Трамвай № 8 курсує за маршрутом площа Соборна – вулиця Вернадського. Львів’янка Наталія Собко, за допомогою петиції, запропонувала з’єднати два спальних райони Сихів та Наукову. Згідно пропозиції трамвай курсуватиме у межах вулиць Наукова – Стрийська – Вернадського – Княгині Ольги. Петиція набрала необхідну кількість підписів всього за два тижні.
Згідно із прийнятою ухвалою, департамент житлового господарства та інфраструктури ЛМР до наступної сесії міської ради має підготувати дорожню карту щодо продовження маршруту.
Читайте також: Незаконну новобудову на Личаківській знесуть. Вже виділили гроші
Світлана Самборська
----------
----------
2019-01-25
На Львівщині споживання газу скоротилось на 6,1%
Впродовж 2018 року ПАТ «Львівгаз» протранспортувало 1,3 млрд м куб газу, а це на 81,7 млн. м
куб менше, ніж у 2017 році
Найбільше споживання газу на Львівщині скоротило населення.
Споживання блакитного палива скоротили усі категорії споживачів газу. Найбільше скорочення
обсягу зафіксовано серед побутових споживачів Львівської області. У 2018 році воно склало 7,9%
(66,8 млн м куб).
Читайте також: У 2018 році контакт-центр Львівгазуопрацював 2,4 млн звернень споживачів
Підприємства ТКЕ скоротили споживання газу на 3,7% (11 млн куб. м), промислові підприємства –
на 1,4% (2,2 млн м куб), установи та організації, що фінансуються з державного бюджету – на 4,4%
(1,8 млн м куб). Зменшення споживання блакитного палива призводить до погіршення фінансового
стану ПАТ «Львівгаз».
«Обсяги споживання природного газу напряму впливають на фінансування робіт по утриманню
газотранспортної системи в належному стані. А скорочення споживання, відповідно приводить до
того, що ми не в змозі в повному обсязі виконати усі роботи, котрі дають змогу забезпечити
безаварійне та безперебійне газопостачання.», – зазначив Директор технічний ПАТ «Львівгаз»
Павло Сербан.
Тариф на розподіл природного газу єдине джерело надходження коштів до компанії, за рахунок
нього й формується тарифна виручка. А встановлений НКРЕКП тариф на розподіл природного газу
не покриває економічно обґрунтованих витрат компанії на обслуговування, ремонт, реконструкцію
та модернізацію газових мереж, а також на аварійно-диспетчерські і експлуатаційні служби.
Андрій Теплий
----------
2019-01-25
Як виглядає оновлена амбулаторія на Львівщині: ФОТО
Ремонтувати амбулаторію почали у 2017 році
Сьогодні у селі Жовтанці Кам’янка-Бузького району відкрили оновлену амбулаторію загальної практики сімейної медицини, повідомили у ЛОДА.
Ця амбулаторія обслуговує населення Жовтанецької ОТГ, а це – 8514 людей, та надає первинну медико-санітарну допомогу. Є у розпоряджені медиків два автомобілі «швидкої» допомоги.
Оновлювати заклад почали у 2017 році, тоді у будівлі замінили усі вікна та двері на енергозберігаючі. У 2018 році відбувся капітальний ремонт внутрішніх приміщень, на який витратили понад 2 мільйони гривень. Тепер внутрішні приміщення відповідають стандартам та санітарним нормам для здійснення медичної практики.
  
Читайте також: Шахтарі, сільські школи та дороги. З чим закінчує 2018 рік очільник Львівщини?
До слова, в амбулаторії є можливість зробити біохімічний аналіз крові, а фізкабінет обладнаний апаратами УВЧ, Дарсонваль, електрофорез.
Фото: ЛОДА
Мар'яна Галькович
----------
2019-01-25
Чому варто думати, що ви їсте: відповіді імунолога
Україна зайняла четверте місце серед країн з найвищою смертністю через погане харчування
Даріє Озерна додає: «Четверо з десяти українці помирають від хвороб пов’язаних з неправильним харчуванням. Такі дані оприлюднюють науковці із Єнского університету (Німеччина). Україна на другому місці в світі через смертність від хвороб серця і судин. Якби люди були більш освіченими та свідомими в своїх харчових звичках, цього б не було. Якщо ви не певні, що таке здорове харчування і не знаєте, який зв’язок між пампухами та інфарктами — йдіть на консультацію до фахівця. Є й інша категорія — самовпевнені люди, які не зважають на авторитет. Вони не їдять пампухів, бо бояться глютену, не знають, чи можна пити латте, бо там, мовляв гормони та антибіотики. Такі люди переходять на веганство, бо щось знають про червоне м’ясо і рак».
Все, що ми їмо перетворюється у нашому організмі на амінокислоти, цукор, жири та інші речовини, які потім потрапляють в кров, а значить впливають на роботу наших органів. Наприклад, транс-жири, які є у промислово виготовлених солодощах, порушують роботу імунної системи і через це можуть виникати запальні процеси.
Читайте також: Кір та вагітність: що робити у випадку захворювання
«У мене великий досвід суперечок і спроб переконати родичів. Якби мій батько мене слухав двадцять років тому і не смажив страви на маргарині, їв менше ковбаси, він досі був би живим. Цього Різдва ми приготували печене стегно індички з гарбузом, пастернаком і селерою, корейську моркву, форшмак і імбирне печиво. І запивали вечерю чаєм та вином. Ми і наїлися, і не втомилися приготуваннями, не мали важкості в шлунку», – розповідає Дарія.
Тож імунолог радить їсти більше салатів, супів-пюре та запіканок. А також знайти баланс між прагненням їсти лише здорову їжу і страхом скуштувати щось некорисне:
«Не можна їсти все життя органічну петрушку. Інколи життя нам підносить пампухи, які варто їсти із задоволенням, але треба вміти спинитися. Треба знайти свої канали інформації. Її дуже багато, і найперше в «Гуглі» випадає сміття. Раджу читати сайт Міністерства охорони здоров’я, National Institute of Health, Food and Drug Administration».
А 30 січня Дарія Озерна запрошує на свою лекцію у Львові – «Харчова іпохондрія: міфи і фобії щодо їжі», яка відбудеться у кіноцентрі Довженка.
Оксана Солук
----------
2019-01-25
Для демонтажу Монументу Слави залучили професійних альпіністів
Важливі елементи стели передадуть у музей «Територія терору»
У Львові розпочали демонтаж стели Монумента Слави – роботи триватимуть близько місяця. Демонтажем займається компанія ФОП Роман Хома, з яким Львівська міська рада заключила договір у понеділок, 21 січня. До демонтажу 30-метрової пам’ятки залучили професійних альпіністів.
«Зараз ми проводимо демонтаж стели – експерти визнали її аварійною. Зараз розбираємо гранітні плити і будемо поступово демонтовувати бетонну споруду. Є значна корозія металу та бетону. Складність полягає ще й у тому, що погодні умови важкі. При таких вітрах працювати на висоті 30 метрів доволі складно. Ми залучили альпіністів, які мають досвід і неодноразово займалися демонтажами у промислових зонах. Це наші львівські хлопці», – розповів підприємець Роман Хома.
За словами заступника міського голови Львова Андрія Москаленка, вартість робіт складає майже 300 тисяч. Спочатку потрібно демонтувати гранітні елементи і барельєфи, а вже тоді – саму конструкцію стели. Важливі елементи – як-от барельєфи солдатів – передадуть Меморіальному музею тоталітарних режимів «Територія терору».
«Є вже дуже багато ідей щодо майбутньої долі території. Сам архітектурний конкурс мерія оголосить у найближчі тижні», – повідомив Андрій Москаленко.
Читайте також: Демонтувати стелу Монументу слави будуть частинами (відео)
Фото: Galnet
Андрій Теплий
----------
2019-01-25
«За останні п’ять років не пригадую, щоб до нас будь-хто приходив із газової служби»
Про чадний газ та безпеку у львівських квартирах
Орендоване житло у Львові, як і раніше, користується шаленим попитом. Хтось шукає квартиру на довготривалий термін, а хтось на кілька днів. Однак, необхідно бути дуже обережним у своєму виборі, щоб заплативши за це житло, вийти з нього, принаймні, з таком ж станом здоров’я, як зайшов.
За минулі роки статистика отруєння чадним газом шокує. 2017 року у Львівській області зафіксовано 87 випадків отруєння чадним газом — постраждали 169 осіб. А 2018 року відомо про близько 70 випадків отруєння тільки у самому Львові. Летальні випадки теж не рідкість. Днями Galnet писав про те, що у Львові двоє туристів загинули в орендованій квартирі.
Читайте також: У Львові терміново перевірять усі димовентиляційні канали і витяжки
У Львівській міській раді відреагували на цю трагічну подію заявою:
В.о. міського голови Львова Геннадій Васьків доручив провести позапланову перевірку справності димовентиляційних каналів та наявності витяжки у будинках, які обладнані пічним та газовим опаленням. До перевірки мають бути залучені необхідні комунальні служби міста, а також спеціалісти ПАТ «Львівгаз». Також провести такі перевірки буде зобов’язано керівників ОСББ та ЖБК. Ці заходи зумовлені значним збільшенням останнім часом випадків отруєння чадним газом.
Журналіст Galnet вирішив з’ясувати: хто повинен відповідати за безпеку у житловому приміщенні? Як не винайняти квартиру-вбивцю? Що робити при отруєнні чадним газом?
Читайте також: Проїзд у львівських маршрутках тепер коштує 7 гривень
Марія, приїхала у Львів на кілька днів із Полтави, щоб відсвяткувати тут свій день народження:
Так, я чула, що у Львові є проблеми з чадним газом, однак не надавала цьому великого значення. Думала, ситуація перебільшена. Але вибирати квартиру у центрі міста не стала. Чула, що у старих будинках взимку холодно. Тож обрала окрему кімнату у хостелі, трохи далі від центру, у новому будинку на вул. Шевченка. Там, здається, опалення було електричне.
Нікіта, громадянин Білорусі, приїжджав до Львова на тиждень перед Новим роком:
Я винаймав квартиру на вул. Коперника. Про отруєння у Львові чадним газом не чув ні до, ні після подорожі. У квартирі була газова колонка. Вона періодично вимикалася, тож власник приходив і ремонтував її. П’єцу у квартирі не було.
Читайте також: Чим живе Левандівка
Софія, винаймає житло на довготривалий термін. Розповідає про свою попередню зйомну квартиру на вул. Пекарській:
Я вже мала з’їжджати з квартири. Проте за декілька днів перед виїздом на кухні почала відчувати запах газу, навіть коли плита була вимкнена. У квартирі був євроремонт, п’єц давно знесено, однак на кухні поряд із потужною витяжкою встановлено газову колонку. Власниця збиралася квартиру продавати, тож ніяк не відреагувала на повідомлення про можливий витік газу. Порадила відкрити вікна та двері на балкон, а коли я з’їхала — просто перекрила газ. У сусідній квартирі, де все ще діючий п’єц, мешканці також скаржилися на запах газу. І це влітку, коли приміщення добре вентилюються за рахунок відкритих вікон. Не знаю, чим закінчилася історія на тій квартирі, але сподіваюся, що новий власник все ж розібрався з газовим обладнанням.
Катерина, винаймає житло на довготривалий термін:
Власники квартири вісім місяців не з’являлися, бо не могли замінити плиту. Зимувала з відкритими вікнами на кухні.
Читайте також: 87 тисяч гривень боргу за тепло: Як львівські чиновники до боржників ходили
Богдан Сіромський, мешкає у панельному будинку:
За останні п’ять років не пригадую, щоб до нас будь-хто приходив із газової служби. Навіть за показниками лічильника, не говорячи вже про якусь перевірку. Не впевнений, що ті служби мають достатній людський потенціал, щоб здійснювати всі необхідні перевірки.
Андрій Цебенко, мешкає у середмісті Львова:
Востаннє в квартирі газова служба проводила перевірку десь із два роки тому. Але в мене всі газові прилади розміщені правильно та безпечно. А також стоїть індикатор газу у помешканні. Тож я не переживаю за свою квартиру.
Дмитро Тирусь, мешкає у центральній історичній частині міста, здає в оренду 2 кімнати своєї квартири:
Не пригадаю, щоб до мене приходили на перевірку. Коли став відчутним запах газу, сам викликав газову службу. У моєї дівчини від отруєння газом померла мама. Ця ситуація з отруєннями в місті шокує.
Читайте також: Демонтувати аварійну стелу Монументу Слави будуть частинами (ВІДЕО)
Газова колонка та електровитяжка поруч. Якщо на кухні є хоча б один газовий прилад, окрім плити, електровитяжку не можна встановлювати. Оскільки в одному приміщенні будуть два відкриті канали – димовий та вентиляційний. При закритих дверях/вікнах та увімкненій витяжці повітря в кімнаті розріджується та утворюється зворотна тяга. Таким чином витяжка затягує у кімнату все, що має виходити через димовий канал.
Читайте також: «Нічний тариф» для українців: у НКРЕКП зробили заяву
На жаль, бувають випадки, коли спершу отримують дозвіл і встановлюють колонку, а потім поруч ставлять витяжку, що не дозволено робити.
Газова колонка у ванній кімнаті. Зазвичай, це невеликі кімнати. Водяна пара може забити тягу у димовентиляційних каналах. Рекомендовано, щоб двері до ванної мали вентиляційний отвір.
Використання газової плити для обігріву приміщення. Взимку комусь може спасти на думку, що обігріти кухню, ввімкнувши всі конфорки та духовку – це чудова ідея, але ні! При цьому процес спалювання кисню відбувається дуже швидко і кімната наповнюється чадним газом.
Перша інформація, яку потрібно знати, — чадний газ не має запаху та кольору. Про його наявність у приміщенні можна дізнатися тільки з першими симптомами отруєння. Перші ознаки отруєння — нудота та головний біль. Також може з’явитися блідість шкіри та почервоніти обличчя. Найнебезпечніше, коли накопичення газу відбувається у помешканні, де людина спить – вона не може відчути ознак отруєння.
Читайте також: У Львові збудують новий автомобільний міст
Як тільки відчуваєте, що вам чи іншим людям поруч зле, необхідно відчинити вікна та двері, і вже потім евакуювати потерпілих. А також викликати спеціалістів зі служби газу, щоб усунути проблему, та медиків, щоб допомогти постраждалим.
Основні правила задля уникнення отруєння чадним газом – регулярно провітрювати приміщення (взимку також) та періодично перевіряти тягу.
А у приміщенні з газовими приладами рекомендовано встановити індикатори чадного газу.
Номер виклику аварійної газової служби — 104.
Усі фото ілюстративні, з архіву Ріни Ісаєвої
Читайте також: У Львові ями на дорогах латає унікальна техніка: ФОТО
Ріна Ісаєва
----------
2019-01-25
«Платити за газ за завищеними платіжками не потрібно, вони незаконні», – міністр соцполітики
Якщо платіжки у січні прийшли з завищеними тарифами на газ, то оплачувати їх не потрібно
Про це в ефірі 112 каналу заявив міністр соціальної політики Андрій Рева.
«Всі ці доплати, які незаконно нарахували газозбутові організації, не підлягають оплаті», – сказав Рева.
Міністр наголосив, що йдеться про платіжки абонентів, у яких не встановлені лічильники, а газ використовують для приготування їжі. Рева пояснив, що усі споживачі природного газу в Україні розділені на групи:
«У нас є три групи споживачів. Перша – ті, які використовують газ комплексно, тобто для опалення будинку, підігріву води і приготування їжі. Вони мають лічильники. Друга група – це ті, хто використовує газ для підігріву води та приготування їжі. У них майже на 75-80% встановлені лічильники. Третя група громадян – це ті, хто користується газом тільки для приготування їжі. Це основна за чисельністю група населення, хоча вона споживає 6-8% всього обсягу газу, але у них немає лічильників».
Міністр також додав, що відповідно до закону і тарифу, який був встановлений, до складу тарифу включена вартість установки лічильників. Тобто, газозбутова організація зобов’язана була поставити газові лічильники споживачам.
Читайте також: Риба, бейбі-бокси та пенсії: Про що міністр Рева говорив у Львові
Рева наголосив, що у разі здійснення оплати за платіжками з підвищеним тарифом, абоненти мають право вимагати повернення коштів.
Мар'яна Галькович
----------
2019-01-25
Демонтувати стелу Монументу слави будуть частинами (Відео)
Єдине, що може затягнути виконання робіт – це низька температура повітря. Адже на верху стели холод відчувається сильніше
Про це під час брифінгу заявив підрядник Роман Хома.
«Перше ми знімаємо гранітні плити. Орієнтуємося, що демонтуємо їх і частину бетону до місяця часу. Знизу бетон корозійний і сиплеться, а зверху – тримається міцно. Демонтовувати стелу ми будемо частинами зверзу до низу.», – сказав чоловік.
Читайте також: Спроба №5: відомо, коли підпишуть угоду з новою фірмою про демонтаж аварійної стели
Нагадаємо, договір з підрядником Романом Хомою Львівська міськрада підписала 21 січня.
Юлія Василина
----------
2019-01-25
«Нічний тариф» для українців: у НКРЕКП зробили заяву
У НКРЕКП розповіли, чи зміняться тарифи для побутових споживачів
Оксана Кривенко, голова НКРЕКП, у соцмережах заспокоїла людей: «Перше і найголовніше: для побутових споживачів диференційовані тарифи на електроенергію за періодами часу залишились незмінними. Отже кожен побутовий споживач має право використовувати такі тарифи за умови наявності зонного лічильника».
Читайте також: У Львові збудують новий автомобільний міст
Що стосується непобутових споживачів, то вони зможуть користуватися «нічним тарифом», якщо домовляться із постачальником і встановлять відповідну систему обліку електроенергію. Адже з 1 січня 2019 року в Україні розпочав функціонувати роздрібний ринок електроенергії. Саме постачальник формує комерційну пропозицію та кінцеву вартість електроенергії. На сьогодні ціни на оптовому ринку електричної енергії формуються погодинно.
Нагадаємо, через відміну «нічного тарифу» для не побутових споживачів, Львів і міста області змушені шукати додаткові кошти на оплату нічного освітлення вулиць. Або ж домовлятися з постачальником про систему обліку електроенергії. Наразі, Львів має додатково знайти 15 мільйонів гривень, щоб освітити місто вночі.
Юлія Василина
----------
----------
2019-01-26
УПЦ МП офіційно зобов'язали змінити назву. Майже три сотні з них на Львівщини
На це дали три місяці
Таку інформацію оприлюднили на сайті урядової газети «Урядовий кур'єр».
Зі Львова, наприклад, назву має змінити Львівська єпархія української православної церкви, що на Короленка, Братство св.ап.Павла УПЦ, Каплиця на Пекарській, Військове братство св.вмч.Димитрія Солунського УПЦ.
Всього на Львівщині мають змінити назву 286 релігійних організацій. Повний перелік тут.
Зазначається, що список релігійних організацій (релігійних громад, управлінь і центрів, монастирів, релігійних братств, місіонерських товариств (місій), духовних навчальних закладів) складено за результатами релігієзнавчої експертизи.
Читайте також: «Фільм, фактично, про дитячі в’язниці»: В Україні показали справжнє життя інтернатів (Відео)
Під дію цих статей закон підпадають організації, що є частиною таких релігійних об’єднань: Українська Православна Церква (в єдності з Російською Православною Церквою (УПЦ), Руська (Російська) Істинно-Православна Церква (РІПЦ), Руська (Російська) Старообрядницька Церква (Безпопівська згода), інша назва — Древлеправославна Поморська Церква (ДПЦ), Руська (Російська) Древлеправославна Церква (РДЦ Новозибківська згода), Руська (Російська) Православна Старообрядницька Церква (РПСЦ).
Юлія Василина
----------
2019-01-26
Україна увійшла у ТОП-5 фаворитів «Євробачення»
Інформацію оприлюднили на сайті конкурсі
Букмекери приймають ставки, щоб зробити прогнози, хто може перемогти у пісенному конкурсі. За їхніми прогнозами, Україна зараз на третьому місці після Росії та Швеції.
Читайте також: Стало відомо, як виступатимуть учасники Національного відбору «Євробачення – 2019»
Півфінали головного конкурсу Євробачення в Ізраїлі заплановано на 14 та 16 травня, а фінал відбудеться 18-го травня. Востаннє Ізраїль приймав у себе Євробачення в 1979 та 1999 роках. У 2018 році перемогу здобула ізраїлська співачка Нетта Барзілай із піснею «Toy».
Юлія Василина
----------
2019-01-26
5 вихідців із Галичини, які прославились на весь світ
Людина по-справжньому живе лише тоді, коли творить. При цьому, не має значення – що і як, бо для творчості можна підібрати найрізноманітніші означення.
Головним є те, аби твоя діяльність приносила користь оточенню і сприяла духовному та практичному розвитку індивіда, спільноти, країни. Відтак, пропонуємо до вашої уваги історії людей, для яких творчість була способом спілкуватися зі світом і манерою життя. Характерно, що кожен зі згаданих нижче діячів має стосунок до Львова чи Галичини. Силою власної активності та творчого запалу ці люди зуміли не тільки вразити найближче оточення, але й принести користь людству загалом.
У це складно повірити, але Леопольд Вайсс та Мугаммед Асад – це одна і та ж людина. Ця історія розпочалась із того, що в австрійському Львові, у родині Кароля Вайсса, який був сином рабина м. Чернівці, народився хлопчик – Леопольд. Той завжди знаходив втіху «у цікавенних історичних романах Сенкевича, фантастичних творах Жуля Верна, історіях про червоношкірих Фенімора Купера» і навіть не здогадувався, що на нього в житті чекають не менш захоплюючі пригоди та подорожі. Хоч і з підвищеним рівнем відповідальності.
З початком Першої світової війни родина Вайссів залишила Львів, облюбоване гніздечко в районі вулиць Пекарської та Костя Левицького. Їхньою наступною пристанню став Відень. Там юний Леопольд починає займатися журналістикою, що згодом переростає у фах. Так сталося, що він декілька разів побував на Близькому сході, де дуже зацікавився мусульманською культурою; Леопольд Вайсс вивчає арабську мову і знайомиться з ісламською теологією. Через якийсь час Леопольд Вайсс переїхав до Берліна, де одружився із суттєво старшою за себе художницею. З нею і її сином він переходить в іслам. Так народився Мугаммед Асад.
Читайте також: Кава, вільнодумство та хіпі – феномен львівської «Вірменки»
Родина жила якийсь час у Саудівській Аравії, Єгипті і Лівії. На початку 30-х років дружина помирає. Мугаммед Асад одружується вдруге – з донькою впливового шейха Саудівської Аравії. Так він зблизився з королем цієї держави і часто виконував доручення останнього. У такий спосіб Мугаммед потрапляє до Індії, де вивчає мову урду і веде боротьбу за права мусульманської меншини, працює редактором однієї з місцевих газет. Наприкінці 40-х років ХХ століття Мугаммед Асад долучився до процесу створення держави Пакистан, розробляв проект конституції цієї країни і був її представником в ООН.
Тепер прямуємо до Рогатина. Саме там у 1910 році, в родині дрібного торговця Шмуеля Ґлянцберґа, народився син Натан. Минуло лише біля року часу від його народження, а родина залишила Королівство Галіції та Лодомерії і переїхала до Вюрцбурґа, що в Баварії. Батьки мріяли про те, аби їхній син став лікарем, або ж юристом, але той більше любив музику. У Аахені, до якого молодий Натан (Норберт) переїхав у 1929 році, він робить перші самостійні кроки в світі музики – пише і виконує пісні, диригує і ін. У столиці Карла Великого з Норбертом Ґлянцберґом стається історія, яка змінила все його подальше життя. Він виконував партію на піаніно в виставі Імре Кальмана «Королева Чардашу». Молодий музикант дуже добре справився зі своєю роллю, а після закінчення вистави отримав запрошення від Кальмана переїхати з ним до Берліна.
Читайте також: Чим живе Левандівка
З переїздом до іншого міста у життя Ґлянцберґа «входять» і нові явища. Зокрема, кіно. Він починає писати музику до фільмів. Зрештою, навіть удостоюється наступних похвал: «Новачка звати Норбертом Ґлянцберґом. Його ритми спокусливі, а композиції захоплюють, він пише легко і невимушено». Така казка тягнулася до часу приходу до влади у Німеччині нацистів, їхнього «закорінення». Звичайно, що знали і про музиканта з Галичини. Зустрічається інформація, ніби сам міністр пропаганди Йозеф Геббельс згадував про нього: «цей маленький галицький єврей Глянцберг злизує у молодих світловолосих композиторів масло з хліба». Зрозуміло, що залишатися у такому середовищі музикант не міг.
Норберт Ґлянцберґ переїжджає у Париж, а ще до того він відмовився від пропозиції летіти до США. Видно музикант не хотів стати ще однією «тінню в раю», як охарактеризував життя емігрантів у Америці відомий письменник Еріх Марія Ремарк. Натомість, у столиці Франції Ґлянцберґ познайомився з Едіт Піаф. Відпрацював з нею кілька епізодичних концертів, а по тому була співпраця на регулярній основі. Співачка дуже любила вихідця з Рогатина і говорила, що він володіє ключами від таємниці музики. Називала його «мій Ноно», а відповідала йому «твоя Фіфа». Одним із найбільших презентів, що Ґлянцберґ зробив для Едіт Піаф, стала мелодія, яку він написав у 40-х роках ХХ століття. Згодом з цього мотиву «народилася» пісня «Padam, Padam», яку сьогодні знає весь світ.
У 1961 – 1963 роках праці «Зимовий пейзаж» і «Соняшник», зроблені Яковом Гніздовським, прикрашали кабінет президента США Джона Кеннеді у Білому Домі. Роботи того самого майстра також замовляли для Конгресової бібліотеки, Бостонського і Філадельфійського музеїв, для збірки Нельсона Рокфеллера, колекції сина японського імператора Хірохіто, а також багатьох інших приватних збірок, музеїв. Американські критики мистецтва характеризували творчість Гніздовського як «одне з найбільших і найоригінальніших здійснень [
] за останні тридцять років». Попри подібне визнання, не все у життєвому шляху майстра складалося легко. Проходив той шлях і через Львів.
Яків Гніздовський, який народився на Тернопільщині, певний час жив і навчався у Львові. Бувало по-різному. Якось він потрапив у не надто приємну ситуацію, коли підпав під підозру у співпраці з підпільними націоналістичними структурами. Переслідувався польською поліцією і навіть потрапив до суду, хоч вини й не довели. Але були і приємніші миті – за сприяння Едварда Козака, Яків Гніздовський робить перші творчі спроби: ілюструє львівські часописи «Новий час» і «Комар». Після допомоги митрополита УГКЦ Андрея Шептицького, молодий митець відправився на продовження навчання до Варшави.
На цьому мандри тільки почалися. Надалі Гніздовському довелося пожити у Загребі, Мюнхені, США. У більшості випадків переїжджав він не з власної волі, а вимушений обставинами. Тому навіть називав себе туристом по життю. Ця життєва обставина знайшла відображення у його роботі «Переміщені особи». Лише у США до майстра прийшло справжнє визнання. До описаних вище речей варто додати те, що персональні виставки його робіт організовували у багатьох американських містах, у країнах Африки, на Близькому Сході, у Великобританії, Західній Німеччині, Японії; творець отримав багато премій та нагород. На сам кінець, понад 200 робіт Гніздовського придбала Асоціація Американських Митців. Могилу талановитого митця можна відвідати у наші дні на Личаківському цвинтарі.
При кожному вмиканні комп’ютера починає працювати сім патентів Любомира Романківа. Впродовж наступної роботи за цією машиною, можна рахувати і інші відкриття цього винахідника. Любомир Романків сьогодні проживає у містечку поблизу Нью-Йорку, але народився він у Жовкві. Провідний науковець компанії IBM в галузі комп’ютерних технологій, винахідник процесів для запису інформації і співавтор майже 70 патентів у цій галузі, а ще – людина з активною життєвою позицією, яка любить Україну і підтримує скаутську організацію Пласт. Це все знову ж про Любомира Романківа.
Більша частина життя Любомира Романківа минула за океаном, але він все одно пам’ятає про Україну і часто приїжджає сюди. Родина Романківа втекла звідси у 1944 році, коли стало очевидним, що на цих теренах буде встановлена радянська влада. Австрія, Німеччина та Канада стали проміжними точками на маршруті родини до кінцевого осідку. До України Любомир Романків зумів вперше повернувся аж у 1972 році. Тим не менше, від моменту проголошення незалежності буває тут ледь не кожного року.
За відкриття і досягнення Любомира Романківа було урочисто введено до Зали національної слави США. Трапилося це у 2012 році. Разом з ним там і Стів Джобс. Пан Любомир, у зв’язку з цим, жартує, що одні його колеги говорять, що він такий, як Джобс. А інші уточнюють, що без нього не було би Джобса. Винахід Любомира Романківа – це процес створення тонко плівкових індуктивних і магніторезистивних мікроголовок для запису та зчитування інформації. Він розробив цю технологію, Стів Возняк її закупив, а Стів Джобс розвинув і зробив масовою. Що цікаво, вдома Любомир Романків комп’ютера не має і ніколи не мав.
Є не так багато людей, життя яких розпочиналося у Жовкві, а закінчувалося у Лондоні. Але одним з таких був видатний юрист, спеціаліст з міжнародного права Герш Лаутерпахт. Майбутній лицар (титул надано у 1956 році) вчився на юридичному факультеті Львівського університету (1915 – 1918), а також у Берліні, Відні і Лондоні. Викладав у Кембриджі.
Герш Лаутерпахт був одним з розробників законодавчих норм щодо воєнних злочинів, а також упорядником Статуту Нюрнберзького воєнного трибуналу. Нюрнберзький міжнародний суд розглядав військові злочини нацистів. Сам Лаутерпахт також був у Нюрнберзі впродовж 1945 – 1946 років, але в якості консультанта. Пізніше Герш Лаутерпахт працював суддею Міжнародного суду ООН у Гаазі (1955 – 1960 роках), а також викладав у Гаазькій академії міжнародного права. Загальна декларація прав людини 1948 року, Європейська конвенція прав людини 1950 року і ін. – це документи, які розроблялися за його безпосередньої участі.
У наші дні Лаутерпахта цілком заслужено і справедливо називають одним із творців міжнародного права і автором концепції прав людини. Великою перемогою і кроком вперед для жителів та влади Львова є те, що на будинку, де впродовж 1911 – 1919 років проживав відомий правник (вул. Театральна, 6), встановлено інформаційну табличку. Кожен львів’янин тепер може дізнатися про вихідця з нашого міста, внесок якого у розвиток людської цивілізації визнає весь світ.
Євген Гулюк
----------
2019-01-26
«Фільм, фактично, про дитячі в’язниці»: В Україні показали справжнє життя інтернатів (Відео)
Відомий журналіст зняв документальний фільм про систему інтернатів в Україні
Про це на своїй сторінці у соцмережі розповів уповноважений президента України у справах дітей Микола Кулеба. Він пише, що фільм «А що таке любов?» Леоніда Канфера буде нелегкий і, моментами, навіть жорстокий, адже він переповідає реальність інтернатної системи нашої країни. 
«Фільм, фактично, про дитячі в’язниці, через які щорічно проходять десятки тисяч дітей. У доросле життя вони йдуть, випробувавши на собі, що таке приниження, насильство, в тому числі сексуальне і
 тотальна атмосфера нелюбові», – йдеться на Facebook-сторінці Центру документального кіно Леоніда Канфера.
Читайте також: У Львові збудують новий автомобільний міст
Участь у зйомках взяло багато людей, які так чи інакше пов'язані з інтернатами і не бояться говорити на камеру: колишні вихователі, випускники інтернатів, волонтери, працівники колоній та інші.
Микола Кулеба також подякував режисеру і знімальній групі за те, що вони висвітлили таку важливу тему і подякував плідну роботу.
Мар'яна Галькович
----------
2019-01-26
Чи каратимуть вчителів, якщо ті «провалять» сертифікацію
Про це розповів державний експерт експертної групи з питань координації політики Директорату стратегічного планування та європейської інтеграції Олександр Сич в ефірі одного з телеканалів, пише портал Нової української школи
Він наголосив, що жодних санкцій в разі неуспішного проходження сертифікації бути не може і додав, що це прописано у відповідному положенні. Окрім цього, Сич розповів про те, чи оприлюднюватимуть результати сертифікації:
«Поки що (ред. – ця інформація), звичайно, закрита. Детальна інформація про проходження того чи іншого етапу буде в персональному кабінеті учасника сертифікації. І навіть якщо сталося так, що вчитель не подолав поріг, то він матиме аналіз того, з чим впорався, а з чим – ні».
Читайте також: МОН розвіяло чутки: Учні 9-х класів не складатимуть ЗНО
Сертифікація, за словами експерта, покаже вчителям, яких знань їм найбільше бракує. І якщо, наприклад, педагог побачить, що йому треба посилити знання з вікової психології, то він зможе шукати таку можливість під час підвищення кваліфікації.
 
Мар'яна Галькович
----------
2019-01-26
Як вивчати історію через комп’ютерну гру: розробка науковців
Інтерактивну гру «Українська революція» розробили в українському інституті національної пам’яті
Комп’ютерна гра «Українська революція», розроблена Українським інститутом національної пам’яті, допоможе запам’ятати важливі дати та більше дізнатись про історичних постатей.
Про це повідомляє УП. Життя.
Гру можна безкоштовно завантажити на iTunes чи Google Play.
Як зазначають в інституті, «Українська революція» буде справжньою знахідкою для вчителів під час індивідуальних чи групових занять.
За правилами, гравцеві пропонують 28 питань з трьома варіантами відповідей про українську революцію 1917-1921 років. Кидаючи кубік, гравець переміщується полем. Правильна відповідь – плюс одне поле ваше, а ви – на крок ближче до об’єднання Українських земель. Більше правильних відповідей – більше шансів на те, що наступний гравець потрапить на ваше поле, отже, хід перейде до вас.
Гру можна завантажити за лінком.
Орест Дрималовський
----------
2019-01-26
У Брюховичах сьогодні прощаються з бійцем батальйону «Госпітальєри«
Володимир Гладун помер через хворобу
Боєць з позивним «Ботанік» з 2014 року надавав першу медичну допомогу українським бійцям. Коли ж повернувся зі сходу України, то помер від хвороби.
Читайте також: Як виглядає оновлена амбулаторія на Львівщині: ФОТО
Попрощатися з Володимиром Гладуном можна буде сьогодні о 13:00 у Брюховичах, вул.Жасмінова, 2.
Додам, «Госпітальєри« — український волонтерський медичний батальйон, що бере участь в російсько-українській війні на Донбасі з 2014 року. Займається наданням першої медичної, домедичної допомоги та евакуацією поранених українських воїнів з найгарячіших ділянок фронту. Гасло — «Заради кожного життя!».
За час існування МБ Госпітальєри, під час російсько-української війни, врятовано маже дві з половиною тисячі українських бійців.
Юлія Василина
----------
2019-01-26
Прощання з колядою: львів’ян запрошують послухати останню коляду в році
Заходи відбуватимуться у Домі Франка та Домі Грушевських
Сьогодні та завтра у Львові відбудеться, таке зване, прощання з колядою. Поспівати та послухати колядки можна буде у двох локаціях Львова. Про це повідомила прес – служба ЛОДА.
Сьогодні о 16 годині, Розколяда відбудеться у Домі Грушевських на вулиці Франка, 154. Там співатиме церковний хор «Покрова» з храму Покрови Пресвятої Богородиці. Вони разом з гостями виконають колядки, щедрівки та віншування. Також майстриня з вишивки Марта Кулинич – Новицька представить свої роботи.
У неділю прощання з колядою проведуть у сусідньому домі на вулиці Франка, 152 – Домі Франка. Там свої пісні представить етно – гурт «Жива». Захід розпочнеться о 15 годині.
Вхід на обидві події – вільний.
Читайте також: ЗНО з математики буде обов’язковим
Світлана Самборська
----------
----------
2019-01-27
Українських військових хочуть відправити на навчання в Ізраїль
Таку можливість Міністр оборони України Степан Полторак обговорив, коли відвідав Академію забезпечення безпеки та антитерористичної діяльності Ізраїлю (IMI Academy)
В академії Степану Полтораку розповіли про особливості підготовки спецпризначенців під час опрацювання різноманітних навчальних сценаріїв.
Читайте також: Львівська велогонниця Олена Старікова стала володаркою Кубка світу
Юлія Василина
----------
2019-01-27
Як виглядала Левандівка 100 років тому: унікальні фото
Міжнародний аеродром, найуспішніший футболіст першої половини ХХ століття, левандівські байкери 80-х – історія мікрорайону у світлинах мешканців
У культурно-мистецькому центрі «Супутник» (вул. Повітряна, 20) триває унікальна фотовиставка, присвячена Левандівці. Її упорядником є Софія Гдакович, яка фактично самотужки зібрала та дослідила понад сотню фотографій із зображенням мікрорайону у різні часи – від початку ХХ століття до 2000-х.
«Люди, які приходять переглянути фотографії, з подивом дізнаються, що на Левандівці діяв аеродром, – розповідає Galnet директор «Супутника» Олександр Агашков. – Це перше летовище у Львові, збудоване ще у 1914-му році. Спершу це був військовий аеропорт, а з 1922-го використовувався і в цивільних цілях. Не всі знають і про те, що на Левандівці є перша вулиця в Україні, названа на честь видатного режисера Сергія Параджанова. Вона навіть схожа на літеру “П”».
На одній з фотографій, зібраних Софією Гдакович з архівів мешканців Левандівки, знайшла себе і мама Олександра Агашкова.
«Місцеві мешканці впізнають на знімках своїх родичів, сусідів, однокласників. Бачили б ви їхні емоції, коли знаходять знайоме обличчя! Моя мама, прийшовши переглянути виставку, знайшла себе на одному з фото ще зовсім маленькою. Вона каже: дівчинка, яка виглядає з-за отого плеча – то я», – каже Олександр, показуючи світлину.
У стареньких чорно-білих фото – ціла історія мікрорайону. Від знаменитого летовища, що приймало міжнародні рейси, до Олександра Скоценя – уродженця Левандівки, найуспішнішого українського футболіста першої половини ХХ століття, який розпочав кар’єру з левандівського «Буревісника», продовжив у київському «Динамо», завершив виступи у французькій «Ніцці» і став тренером збірної Канади.
На світлинах можна побачити, як змінювались з часом конкретні вулиці, чим займалась молодь у 80-х, як розвивалась місцева «Просвіта». Організатори виставки закликають всіх охочих долучатись до проекту і приносити фотографії з власних архівів.
«Ця виставка є одним з етапів на шляху до створення музею, присвяченого Левандівці. Ми бачимо його цікавим, сучасним та інтерактивним. Усі зібрані матеріали стануть його частиною», – розповів Олександр Агашков.
Виставка у культурно-мистецькому центрі «Супутник» триватиме до 15 лютого. У будні дні експозицію можна переглянути з 12:00 до 20:00, у суботу – з 12:00 до 18:00, у неділю – з 14:00 до 18:00. Вхід – вільний.
Читайте також: Чим живе Левандівка
Орест Дрималовський
----------
2019-01-27
Водіям потрібно буде клеїти на автомобіль радіочастотні мітки про техконтроль
Кабмін 23 січня ухвалив постанову про радіочастотну ідентифікацію проходження техконтролю транспортом
Для цього потрібно буде лобовому склі автівки клеїти мітку для автоматичного зчитування спецприладами. Про це пишуть Українські новини.
Постанова вступить в силу через 3 місяці з дня опублікування. Якщо бланки протоколів техстану ви отримали до набрання чинності цієї постанови, то можете їх використовувати до кінця.
Читайте також: Як вберегти авто від крадіжки. Поради від Нацполіції
В уряді переконані, що таке рішення допоможе підвищити якість проведення техконтролю та відстежувати цей процес. Такий метод допомагатиме виявляти автівки, що перебувають у розшуку.
Обов’язковому техогляду підлягають такі види автомобілів:
– вантажні автомобілі,
– автобуси,
– таксі,
– пікапи, фургони та причепи,
– легкові автомобілі та автомобілі всіх типів, які перевозять небезпечні вантажі,
– легкові автомобілі, які належать юридичним особам і фізичним особам-підприємцям та використовуються для перевезення пасажирів або вантажів з метою отримання доходу.
Клейка радіочастотна мітка, яку розміщуватимуть на вітровому склі, передаватиме інформацію на спеціальний зчитувач. Останній передаватиме дані уже безпосередньо на комп’ютер, де правоохоронці
Юлія Василина
----------
2019-01-27
PitbullLviv, як звичайні хлопці стали жахіттям для нетверезих водіїв
Якщо ви думаєте, що робити добрі справи легко, то, швидше за все, помиляєтесь
Яскравий приклад – наш сьогоднішній герой, бо він обрав собі в цьому напрямі чи не найтяжчий шлях. Вдень вони – студенти, IT-шники, підприємці і таксисти, а вночі – справжні «пітбулі» для тих, хто любить випити і сісти за кермо. Звідки Pitbull прийшов до Львова, та як саме допомагає поліції ловити у місті нетверезих, у програмі Люди_дії на Радіо FM Галичина розповів засновник ініціативи PitbullLviv Маркіян Кравченко.
Рух Pitbull почався з Києва. Якось, переглядаючи відео на YouTube, я зовсім випадково натрапив на їхній ролик. Там хлопці якраз допомагали затримати нетверезого водія, і це було дуже круто. Захотілось щось подібне зробити і у Львові, адже в нашому місті також багато автомобільних клубів. Я розшукав засновників цього руху в столиці і попросив, щоб дозволили заснувати під їхнім брендом PitbullLviv. Вони були не проти, і з того часу у нашому місті вже більше двох років ми влаштовуємо рейди на тих, хто полюбляє випити спиртного, а потім сідає за кермо.
Ми збираємося в п’ятницю або на вихідних. Переважно наші рейди відбуваються в нічний час. Перед виїздом обов’язково проводжу інструктаж, що ми маємо право робити, а що ні. На наші зустрічі також приїжджають патрульні поліцейські, які зі свого боку також нас інструктують. Далі ми ділимось на групи, кожна з яких виїжджає на свою локацію. Переважно – це стоянки поблизу ресторанів, клубів чи барів, які працюють до пізньої ночі. Здебільшого ми сидимо в машині, п’ємо каву, і коли бачимо, що людина виходить із закладу напідпитку і прямує до машини, передаємо інформацію про цей автомобіль правоохоронцям. Оскільки ми не маємо права зупиняти автомобілі, за нас це робить патрульна поліція.
За останній час до нашої ініціативи доєдналося чимало таксистів, особливо тих, які працюють у нічний час, тож вони можуть поєднувати і роботу, і цю нашу справу. Також є багато моїх знайомих, частенько долучаються студенти. Здебільшого на рейди збирається молодь, переважно – це люди, не старші 25-ти років. На рейди виїжджають до 20 машин і 30-40 активістів.
Читайте також: 5 вихідців із Галичини, які прославились на весь світ
Як ми визначаємо нетверезих людей? Тут все дуже просто: коли людина напідпитку, у неї непевна хода, буває почервоніння обличчя, якісь очевидні симптоми алкогольного сп’яніння. Коли людина пізно вночі виходить із клубу чи ресторану, але ми вагаємось у її стані, то хтось із активістів може підійти та попросити «прикурити» або ж запитати дорогу, і вже при спілкуванні від людини або чути запах алкоголю, або не чути.
П’ятниця – це день, коли ми найчастіше виявляємо п’яних водіїв. Не можу пояснити, чому так. Напевно, люди думають, що в п’ятницю після роботи можна відпочити й випити, і за це нічого не буде. До того ж, якщо людина випила, але при цьому приїхала автівкою, завжди ж можна викликати таксі або замовити послугу «тверезий водій». Це набагато краще, ніж платити 10 200 гривень штрафу і на рік залишитись без прав.
Співпраця Pitbull’iв з поліцією у всіх містах однакова. Коли ми передаємо їм водія, то хлопці нам потім віддзвонюють: якщо підтвердився алкогольний стан, то треба приїхати і засвідчити його. Так наші активісти стають ще і свідками алкогольного сп’яніння.
Читайте також: Українська вишивка ще здивує світ, – Роксоляна Шимчук
Ми ведемо сторінки у соціальних мережах Facebook і Instagram, тож коли організовуємо рейд, пишемо про це там. Рейди здебільшого проходять тиждень через тиждень. Якщо хочете долучитися, просто напишіть нам повідомлення або ж приїдьте на збір: ми у пості вказуємо місце і час. Головне – щоб коли людина приїжджає вперше, вона їхала не як на забаву, а розуміла, заради чого це робить.
Святослав Драбчук
----------
2019-01-27
Львів’яни можуть здати книги у бібліотеки на Сихові
У місті розпочинають соціальний проект «Книги в бібліотеку»
Ініціаторами виступили ГО «Інститут Суспільних Ініціатив» та «Сихів Медіа» за підтримки Центру Довженка, Навчально-реабілітаційного центру «Джерело» та ліцею «Оріяна».
Читайте також: Чому варто думати, що ви їсте: відповіді імунолога
Проект приурочено до Всесвітнього дня дарування книг, який щороку відзначається 14 лютого.
Зокрема у списку потрібної україномовної літератури є такі:
З повним списком літератури, яку потребує бібліотека, можна ознайомитись ТУТ.
Окрім книг зі списку, бібліотека з радістю прийме будь-які книги українською або іноземними мовами у хорошому стані.
Для зручності збору книг організатори розмістили контейнери у таких локаціях:
Збір книг триватиме до 13 лютого 2019 року.
Юлія Василина
----------
2019-01-27
Львівська велогонниця Олена Старікова стала володаркою Кубка світу
Спортсменка, яка представляє Львів, посіла перше місце в загальному заліку Кубка світу на треку сезону 2018 /19
Про це прес-службі Відділення НОК України у Львівській області повідомив тренер спортсменки Євген Болібрух.
На завершальному VI етапі Кубка світу, який проходить у Гонконзі, 26 січня Олена Старікова в індивідуальному спринті фінішувала четвертою, і набраних очок вистачило, щоби в загальному заліку стати переможницею Кубка світу.
Читайте також: «Ми увійшли в історію учнівського спорту»: школярі Львівщини стали першими в Україні у 13 видах спорту
А 25 січня Олена разом з Любов’ю Басовою посіла друге місце у командному спринті. І в загальному заліку (за підсумками всіх шести етапів) велосипедистки також стали другими!
Юлія Василина
----------
2019-01-27
Голокост у Львові: де у місті вшанують пам’ять жертв?
Сьогодні Міжнародний день пам'яті жертв Голокосту
Львівське гетто – третє за величиною гетто в Третьому Райху, після Варшавського та Лодзинського. Створене наприкінці 1941 року. З 1941 до 1945 року на українських землях загинуло близько 3 000 000 цивільних осіб (українців та представників інших етностів), з яких близько 900.000 євреїв, що проживали в Україні.
Ви можете вшанувати пам’ять людей, які загинули. Для цього у Львові сьогодні буде декілька заходів.
12:00 – 12:45 – мітинг біля пам’ятника жертвам львівського гетто (доповіді, покладання квітів, запалювання лампадок). Місце: проспект В. Чорновола.
13:00 – 13:45 – мітинг біля пам’ятного знаку на місці колишнього Янівського концтабору (доповіді, покладання квітів, запалювання лампадок). Місце: вул. О. Ковча.
Читайте також: Вчителям та школярам підручники видаватимуть по-новому
13:30 – 18:00 – круглий стіл: «Людяність над безоднею пекла: феномен «Праведників Світу».
Місце: Почесне Консульство Держави Ізраїль в Західному регіоні України (Вулиця Газова, 36/3 (Вхід з вул. Джерельна).
15:30 – 16:00 – проект «Театр очевидців». Місце: ВЄБФ «Хесед-Ар’є» (вул. Котляревського, 30).
Юлія Василина
----------
----------
2019-01-28
Рок-гурт «Гайдамаки» презентував кліп про героїв бою під Крутами
Пісня «Чорна Рілля» стала одним із саундтреків до фільму «Крути 1918»
Кліп музиканти знімали у 20-ти градусний мороз на середині Київського водосховища.
«Чоловіча історія про незламність духу вийшла напередодні 101 річниці бою на станції Крути. 
Безкрайній крижаний простір послужив метафорою чистоти і вічності, у яку відійшли душі героїв що полягли у нерівній битві», – написали на офіційній сторінці гурту у Фейсбук.
Нагадаємо, бій під Крутами відбувся 30 січня 1918 року. 5 годин чотири сотні київських курсантів, козаків «Вільного козацтва» стримували 4-тисячний підрозділ російської Червоної гвардії під проводом Михайла Муравйова.
Читайте також: На прем’єру фільму «Крути 1918» до Львова приїде знімальна група
Завдяки тому, що хлопці зупинили наступ червоноармійців, українська делегація змогла укласти Берестейський мирний договір.
Втрати українців склали близько 250 бійців – поранені, вбиті, зниклі.
Юлія Василина
----------
2019-01-28
Львівські школярі можуть взяти участь в інтернет-олімпіадах
Реєстрація уже почалася
Цьогоріч міські інтернет-олімпіади стартують з 2 лютого і триватимуть до 23 березня. Вони будуть з таких предметів: біологія, англійська мова, українська мова, історія України, фізика, інформаційні технології, хімія та математика.
Вже 2 лютого відбудеться перша інтернет-олімпіада «IT Challenge» з предмету Інформаційні технології. Аби стати її учасником, школярам потрібно зареєструватися тут з 28 січня по 1 лютого включно. Під час реєстрації потрібно вказати прізвище, ім’я, клас, навчальний заклад та електронну адресу учасника, нагадують в управлінні освіти ЛМР.
Інтернет-олімпіади у Львові проводять вже 6-й рік поспіль, а організовує їх управління освіти ЛМР спільно з ІТ кластером та НУ «Львівська політехніка». 
Читайте також: Для учасників ЗНО з особливими потребами створять необхідні умови
До слова, минулоріч у таких змаганнях взяли участь 7 282 учні, з них перемогу здобули 55 школярів. Усі вони отримали цінні подарунки, а переможець з ІТ олімпіади у винагороду отримав 10 тисяч гривень і подарунок для альма-матер: інтерактивну панель та комп’ютерний клас.
 
Мар'яна Галькович
----------
2019-01-28
Як у Карпатах шукали загиблого туриста: ВІДЕО
У ДСНС взимку часто попереджають про небезпеку сходження лавин. Проте, деякі туристи все одно вирушають у гори
Інколи, такі походи закінчуються трагедією. Як-от сталося 25 січня. Троє хлопців з Києва відправилися підкоряти туристичний маршрут в районі гори Стіг, Рахівського району. У цей момент зійшла лавина, яка їх і накрила.
Читайте також: «Щоб не було спокуси їхати без пересадки»: Директор «Львівелектротрансу» розповів про нові абонементи
Двом туристам вдалося вибратися з неї, один – загинув. Щоб знайти тіло хлопця рятувальникам знадобилося три дні. Вони пробиралися крізь снігові замети. Гори були оповиті туманом, що ускладнювало пошуки. І лише сьогодні, 28 січня, близько 11:00 рятувальники добралися до місця, де зійшла лавина і загинув турист.
У ДСНС ще раз просять туристів дотримуватися правил безпеки та йти у гори лише після того, як порадитеся з рятувальниками.
Юлія Василина
----------
2019-01-28
Стало відомо, коли українці зможуть отримувати електронні лікарняні
За прогнозами МОЗ, нововведення почне діяти в середині 2019 року
Про це виданню «Інтерфакс-Україна» розповів заступник міністра охорони здоров’я Павло Ковтонюк:
«Електронні лікарняні ми плануємо впровадити вже в середині року. Одразу скажу, що проект дуже складний і охоплює кілька міністерств. Лікарняний – документ, який ходить між кількома інстанціями – роботодавцем, медичним закладом і Фондом соціального страхування, який підпорядковується Міністерству соціальної політики», – йдеться у повідомленні.
Він також зазначив, що зараз всі сторони працюють над впровадженням електронного листка непрацездатності. Разом з тим, МОЗ і Мінсоцполітики також працюють над спрощенням видачі короткострокових листків непрацездатності.
«Щоб не було спокуси їхати без пересадки»: Директор «Львівелектротрансу» розповів про нові абонементи
До слова, щороку в Україні видають майже 5,5 мільйонів лікарняних.
Мар'яна Галькович
----------
2019-01-28
Бій під Крутами: на залізничному вокзалі у Львові покажуть театральне дійство
Так відзначать 101-шу річницю подвигу Героїв Крут
Об 11:00 на головному залізничному вокзалі відбудеться дійство «Станція Крути: зупинись та прислухайся
». Все відбуватиметься біля залізничних кас.
О 14:00 покладатимуть квіти та лампадки до могили учасника бою під Крутами І. Лоського на полі почесних поховань № 67 Личаківського кладовища.
А вже о 15:30 можна завітати на тематичний вечір з нагоди відзначення 101-ої річниці подвигу Героїв Крут у Львівському державному ліцеї з посиленою військово‑фізичною підготовкою імені Героїв Крут.
Читайте також: «Щоб не було спокуси їхати без пересадки»: Директор «Львівелектротрансу» розповів про нові абонементи
Нагадаємо, бій під Крутами відбувся 30 січня 1918 року. 5 годин чотири сотні київських курсантів, козаків «Вільного козацтва» стримували 4-тисячний підрозділ російської Червоної гвардії під проводом Михайла Муравйова.
Завдяки тому, що хлопці зупинили наступ червоноармійців, українська делегація змогла укласти Берестейський мирний договір.
Втрати українців склали близько 250 бійців – поранені, вбиті, зниклі.
Юлія Василина
----------
2019-01-28
Від Московського патріархату відмовилася ще одна церква на Львівщині
Рішення прийняли на загальних парафіяльних зборах
Релігійна громада УПЦ Московського патріархату св. Покрови с. Піддубне Сокальського району змінила церковну юрисдикцію та приєдналась до Православної Церкви України.
Про це пише прес-служба Сокальської райдержадміністрації.
Читайте також: УПЦ МП офіційно зобов'язали змінити назву. Майже три сотні з них на Львівщини
Церкву в селі збудували у 1908 році. Проте, вже у 1946 році все українське населення зі села Піддубне виселили, а церкву зачинили. Мешканці повернулися за 8 років – у 1952 році. А церкву відкрили у 1989 році.
Юлія Василина
----------
2019-01-28
«Щоб не було спокуси їхати без пересадки»: Директор «Львівелектротрансу» розповів про нові абонементи
Ці абонементи він назвав революційним рішенням
Зовсім скоро львів’яни та гості міста у електротранспорті зможуть користуватися електронними абонементами або ж оплачувати проїзд через SMS. Коли це станеться та скільки коштуватиме для ваших гаманців, з перших вуст передає кореспондент Galnet.
«Я отримав підтвердження від Приватбанку про те, що ми з 1 лютого зможемо оплачувати (ред. – нові проїзні) вже в системі Приват24. З нашими партнерами є ще деякі технологічні питання, адже без рішення (ред. – виконавчого комітету ЛМР) вони не могли робити певних кроків, тому що це є витрати, відповідно крок по кроку: прийняли рішення, підписується угода і далі все решта», – розповів директор ЛКП «Львівелектротранс» Вячеслав Кокошко.
Отож, вже з 1 лютого для проїзду в міському електротранспорті можна буде придбати нові проїзні:
Ми поцікавились, чому перший з нових абонементів розрахований саме на такий час: 
«Тут треба знайти ту золоту середину, щоб не було спокуси використовувати абонемент без пересадки: заїхав в одну сторону і поїхав назад – замість двох квитків.Ми прораховували, скільки часу треба, щоб дістатися з однієї точки в іншу: десь виходила 1 година 20 хвилин,але ми дали ще цих 10 хвилин на всякі затримки. Я думаю, що в процесі експлуатації ми знайдемо той час. Ми стараємось рухатися по півкроку», – пояснив директор ЛКП.
Електронні абонементи вводять не лише для зручності пасажирів, а й для зменшення навантаження на водіїв.
Читайте також: «Економічно обґрунтований тариф за проїзд в автобусах Львова – 8, 21 грн»,- Бабак
З оплатою проїзду через SMS ситуація виглядає дещо інакше: такою послугою зможуть користуватися лише абоненти Vodafone. За словами заступника генерального директора компанії в Україні Костянтина Воробйова, запровадять цю послугу, мабуть, з 1 березня. Вячеслав Кокошко наголосив, що вони також сподіваються на співпрацю з іншими мобільними операторами.
До слова, з телефонними номерами, на які потрібно буде надсилати SMS, вже визначились – 877 та 878.
Мар'яна Галькович
----------
2019-01-28
Для учасників ЗНО з особливими потребами створять необхідні умови
Шрифтом Брайля учасники зможуть скористатись і під час тестування з біології
У Львівському регіональному центрі оцінювання якості освіти запевняють, що створять для абітурієнтів з особливими потребами всі умови, аби їм було комфортно здавати Зовнішнє незалежне оцінювання.
Про це сьогодні, 28 січня, розповіла директорка центру Лариса Середяк.
«Для категорії учасників тестування з вадами опорно-рухового апарату ми будемо підбирати пункти тестування, облаштовані пандусами, ліфтом, відповідним столом та належною туалетною кімнатою. Для людей з вадами слуху в аудиторії працюватиме сурдоперекладач. Учасники з вадами зору матимуть змогу скористатись шрифтом Брайля. Цього року прочитати завдання шрифтом Брайля учасники зможуть з української мови та літератури, математики, історії України і – вперше – з біології», – розповіла Лариса Середяк.
Читайте також: Поспішіть: До завершення реєстрації на пробне ЗНО залишилося менше тижня
За її словами, цього року вперше для учасників ЗНО з вадами зору буде використовуватись спеціальна комп’ютерна програма, за допомогою якої можна пройти тестування.
«Не всі користуються шрифтом Брайля, але можуть використовувати комп’ютер. Вибір предметів для таких учасників може поєднуватись. Наприклад, можна обрати тільки шрифт Брайля або ж тільки комп’ютерний варіант. Але може й поєднати. Один предмет – шрифтом Брайля, інший – через комп’ютер. Таким було побажання учасників з минулого року», – зазначила Лариса Середяк.
Учасники, які здаватимуть ЗНО шрифтом Брайля або ж збільшеним 16-м шрифтом, проходитимуть тестування під час додаткової сесії.
«Це і окремі приміщення, і додаткові 30 хвилин на те, аби учасники могли виконати ті завдання, на які реєструються», – додала Лариса Середяк.
Ті, хто планують брати участь у ЗНО та потребують адаптації процедури тестування, мають надати відповідний медичний висновок. Медичний висновок треба подати разом з іншими реєстраційними документами, а під час формування реєстраційної картки вказати на необхідність створення особливих умов, зазначити номер і дату виданої закладом охорони здоров’я форми № 086-3/о.
Читайте також: «Щоб не було спокуси їхати без пересадки»: Директор «Львівелектротрансу» розповів про нові абонементи
Нагадаємо, реєстрація на Зовнішнє незалежне оцінювання триватиме з 5 лютого до 18 березня.
Орест Дрималовський
----------
2019-01-28
У КВУ розповіли, як Росія може втрутитись у вибори в Україні
У Комітеті виборців України схарактеризували головні загрози з під час виборів Президента України
Під час шотландсько – українського круглого столу з питань виборів та протидії російській дезінформації, голова КВУ Олексій Кошель розповів про головні загрози з боку Росії на виборах президента України.
За його словами, першою загрозою є інформаційне втручання. Воно найбільше проявляється у прикордонних регіонах, а саме: у Чернігівській, Сумській та Харківській областях. Значний відсоток жителів цих областей мають доступ до російського телебачення, тому пропаганда працюватиме на цих громадян і телебачення транслюватиме більше продукту пов’язаного з українськими виборами.
Наступною провокацією вважають створення фейкових сторінок політичних партій та кандидатів, де поширюватимуть недостовірну інформацію. Особливо такий метод працює у переддень виборів.
За оцінкою КВУ, під час загальнонаціональних кампаній, традиційно понад 50% коштів, які витрачають політики є тіньовими фінансовими ресурсами. Через це зростає ризик ймовірної фінансової підтримки українських кандидатів з боку громадян та компаній, пов’язаних з Росією.
І найбільшою загрозою проведення виборів вважають спроби захоплення виборчих дільниць та псевдозамінування. Через це усі дільниці та системи передачі даних будуть під посиленим захистом.
Читайте також: Поспішіть: До завершення реєстрації на пробне ЗНО залишилося менше тижня
Світлана Самборська
----------
----------
2019-01-29
Львівські спортсмени оригінально нагадали про подвиг Героїв Крут: відео
Спортивна молодь Львівщини закликає небайдужих долучитись до відзначення 101-ої річниці подвигу Героїв Крут
Спортсмени-освітяни з Львівщини у короткому відео закликали українців пам’ятати про подвиг Героїв Крут та вшанувати їх пам’ять 29 січня.
Ідею підтримали юні боксери та дзюдоїсти Спеціалізованої дитячо-юнацької школи Олімпійського резерву з боксу та дзюдо №2, вихованці футбольної школи львівських «Карпат», каратисти спортивного клубу «Самурай», фехтувальники «Львівської політехніки», важкоатлети Львівського державного університету фізичної культури імені І.Боберського та студенти-борці з Львівського національного університету ветеринарної медицини і біотехногологій ім. С.З.Гжицького, які і стали героями відео.
Ролик відзняли з ініціативи Львівського обласного відділення Комітету з фізичного виховання та спорту Міністерства освіти і науки України.
Нагадаємо, історичний бій біля залізничної станції Крути розпочався зранку 29 січня. У нерівній боротьбі зійшлося чотири тисячі бійців Червоної армії. Захищати Київ пішли курсанти, студенти та гімназисти – 800 відважних хлопців. П’ять годин добровольці стримували ворога, розібрали залізничні колії. Українська сторона мала всі шанси на перемогу, якби не брак боєприпасів та підмога, що не надійшла вчасно.
У бою під Крутами за українську незалежність 29 юнаків потрапили у полон і були страчені Червоними. Попри поразку, українські курсанти не здавалися до останнього і таки виконали своє бойове завдання – стримали наступ більшовиків на Київ.
Орест Дрималовський
----------
2019-01-29
«На ці кошти можна утеплити 40 садочків»: Львів посів перше місце за продажами у ProZorro
Львів’яни у 2018 році заробили 135 мільйонів гривень 
ProZorro.Продажі склали рейтинг міст, які найактивніше використовували електронну систему у 2018 році. На першому місці опинився Львів. Секрет успіху, на думку в. о. директора ДП «ProZorro.Продажі» Олексія Соболева, у тому, що місто працює за кожним напрямом: мала приватизація, оренда, майно, тимчасові торгові споруди.
Таким чином, за минулий рік львів’яни поповнили бюджет міста на 135 мільйонів гривень. «На ці кошти, скажімо, можна утеплити приблизно 40 дитячих садочків», – йдеться у рейтингу.
Загальний бал Львова – 61,4, а це майже удвічі більше, ніж найближчий сусід у рейтингу.
«Найвагоміший внесок в остаточну картину активності міст належить малій приватизацій. Саме завдяки малій приватизації Львів має настільки високий показник, а Київ – низьку позицію. В Києві мала приватизація фактично так і не розпочалася до кінця року. Я дуже сподіваюся, що в 2019 році столична влада зверне увагу на успіхи інших міст та долучится до ефективних практик управління комунальним майном», – пояснив Олексій Соболев.
Читайте також: 4 мільйони на фонтан: у Львові відремонтують водограй «Кульбаба»
В п’ятірку міст-лідерів з продажів увійшли також Маріуполь, Дніпро, Покров та Чернівці.
Мар'яна Галькович
----------
2019-01-29
Тут є рослини, яким понад 150 років. Унікальний львівський гербарій (ВІДЕО)
У Львівському природничому музеї зберігають рослини, яких у природі вже не побачиш
10 хвилин пішки від оперного театру, у сторону костелу Святої Анни, і ми у потрапляємо у непримітну будівлю, де є фонди Львівського природознавчого музею. Тут зберігають і зразки рослин різного віку. Є й ті, що росли ще у 1800-х роках. Цей музейний гербарій цікавий науковцям, адже колекція покриває територію Карпат. Сюди приїжджають науковці з Австрії, Угорщини, Румунії та Польщі.
Читайте також: 4 мільйони на фонтан: у Львові відремонтують водограй «Кульбаба»
Одна колекція налічує 22 тисячі зразків, друга – 115 тисяч. Куратором більшої є Андрій Новіков. Днями він написав, що музей недофінансовують уже 5 років. Тому грошей не вистачає навіть, аби закупити спеціальні папки та мотузки для зберігання рослин. Щоб хоч тимчасово вирішити проблему працівники брали картонні коробки від печива, алкоголю і самі робили папки.
«Проблема в тому, що ці папки не по розміру, не мають жорсткості і доволі часто вони брудні. Особливо картон від печива, він має жирні плями. Тоді зразки нищаться, коли їх береш, можуть висипатися», – розповідає Андрій.
Коли ж ці працівники звільнилися через низькі зарплати, то Андрій сам почав їх робити.
Проте, щоб рослини «жили» ще декілька десятків років і допомагали науковцям робити дослідження, потрібно зберігати їх у папках з безхлорного паперу.
«За моїми підрахунками, потрібно 320 папок. І ще мотузки. На це потрібно більше 11 тисяч гривень. Якщо вдасться назбирати більше, то вибиратимемо якісніше. Наприклад, у нас зараз звичайні мотузки. Я їх на ринку купляв. А в ідеальні потрібні бавовняні мотузки. Цей гербарій є надбанням України. Це річ, яка належить кожному українцеві апріорі. Ці колекції нараховують більш, ніж 150 років. У нас є зразки і 1850 років. І зразки цінні просто за своїм значенням. Ми не можемо собі дозволити не зберегти зразки, які були зібрані так давно», – каже науковець.
Читайте також: «Важливо, аби вакцину не вводили у сідницю»: все, що потрібно знати про щеплення
На допомогу держави Андрій вирішив не надіятися і організував благодійну лотерею. У ній 10 найбільших жертводавців отримають вавбокси. У них є один примірник гри Ботобатл, одна розмальовка «Невидимі види», акварельний принт з одним з рідкісними аконітів Українських Карпат, набір завдань для маленьких дослідників природи і книга «У вогняному кільці. Оборона Луганського аеропорту» з підписами авторів.
«Отож, за кожні 50 грн пожертви ви отримаєте один поінт з вашим ім’ям, який братиме участь у розіграші. Чим більше у вас буде поінтів, тим вищий буде шанс виграти. Наприклад, при умові пожертви ста гривень, у вас буде вже два поінти, які братимуть участь у розіграші, і так далі. Переможцям потрібно буде лише оплатити вартість пересилки свого вавбоксу або ж забрати його особисто у Львові. Розіграш відбудеться 1 березня 2019 року», – пояснює Андрій правила лотереї.
Якщо ж грошей вдасться зібрати більше, то їх Андрій хотів би витратити на дихлофос, щоб продезинфікувати приміщення від комах, які також нищать гербарій. Крім того, куратор мріє, щоб відремонтували кімнату, де зберігають колекції, поміняли старі дерев’яні вікна і купили спеціальну шафу для прогрівання рослин:
«Ми їх прогрівали, але фінансування немає, то зараз ці всі шафи «просмажити» нереально. Бо немає працівника, який би цим займався і немає грошей на потужну шафу для термічної обробки, та й вони споживають багато електроенергії. Приміщення на даний момент опалюється на мінімальній температурі – приблизно +14. Зразки ще більш-менш зберігаються, але чи вистачить на опалення до кінця сезону не знаю».
Читайте також: 10 друзів рівності: у Львові збирають кошти на театральну п’єсу про права людини
Якщо ж ви хочете взяти участь у благодійній лотереї і фінансово допомогти зберегти гербарій, пишіть Андрію Новікову у Facebook.
 
Юлія Василина
----------
2019-01-29
Пішов з життя ще один воїн з Львівщини
Чоловік родом з Борислава
Військовослужбовець Мар’ян Заєць був бійцем 24 окремої механізованої Залізної бригади імені Данила Галицького. Вступив до лав ЗСУ ще у 2014 році під час мобілізації. Про це повідомили у Бориславській міській раді.
Чоловікові було 37 років. Деталі смерті не повідомляють.
Читайте також: На Львівщині попрощаються ще з одним воїном
Світлана Самборська
----------
2019-01-29
4 мільйони на фонтан: у Львові відремонтують водограй «Кульбаба»
Візуально фонтан не зміниться – лише проведуть заміну старого обладнання
У 2019 році проведуть капітальний ремонт водограю «Кульбаба», що розташований на площі Галицькій. На реконструкцію споруди у міському бюджеті передбачено 4 мільйони гривень. Ці кошти будуть використані на повну заміну старого обладнання фонтану.
Про це у коментарі Galnet розповів голова Галицької районної адміністрації Андрій Зозуля.
«Торік ми зробили проект капітального ремонту фонтану «Кульбаба». Цього року проводимо коригування проекту, бо зросла зарплата (у 2018 році передбачалось, що реконструкція коштуватиме 1,5 млн грн. – Ред.). Після цього проект пройде експертизу і будемо оголошувати торги на виконавця робіт з капітального ремонту», – розповів Зозуля.
За його словами, нових архітектурних рішень від проекту чекати не варто – буде проведено лише заміну старого обладнання.
«Візуально, можливо, він (фонтан «Кульбаба» – Ред.) і не зміниться, але обладнання треба встановити повністю нове. Це єдиний фонтан, який реконструюватимуть у цьому році в Галицькому районі. Звісно, ми будемо підтримувати функціонування всіх фонтанів, які є у нас на балансі», – додав очільник райадміністрації.
У 1880 році на площі Галицькій, де зараз стоїть фонтан «Кульбаба», з’явилась криниця з фонтаном та скульптурою героїні однойменної балади поета Адама Міцкевича – Світезянки (німфа озера Світязь) авторства польського скульптора Тадеуша Блотніцького. Світезянка безслідно щезла з площі приблизно у 1950 році.
Замість німфи криницю прикрасили скульптурою хлопчика, автор якої невідомий. Схожу скульптуру дослідники знайшли на Личаківському цвинтарі на могилі юнака, який трагічно загинув. Орієнтовно у 1970 році цю скульптуру демонтували, а за кілька років тут встановили абстрактну композицію «Кульбаба» роботи львівського художника Олега Микити.
Нагадаємо, минулого року у Галицькому районі відновили роботу двох фонтанів – «Криниця з левами» та «Водолій». Вони не працювали 70 і 20 років відповідно.
Фото: Орест Дрималовський, Galnet
Читайте також: Як виглядала Левандівка 100 років тому: унікальні фото
Орест Дрималовський
----------
2019-01-29
Як купувати в Інтернеті, щоб не стати жертвою шахраїв,- поради адвоката
Якщо після здійснення оплати товар виявився не належної якості, потрібно одразу звернутись у поліцію
Купівля товарів в Інтернеті вже давно є звичним явищем. Здавалося б, купуючи у великих магазинах, нічого підступного трапитись не може. Ми дізнавались, як купувати товари через Інтернет безпечно.
Львів’янин Володимир нещодавно став жертвою інтернет-шахраїв. Хлопець купував ноутбук на одному з популярних інтернет-ресурсів.
– Ноутбук коштував 20 тисяч. Продавець попросив, щоб я надіслав передоплату у – 2 тисячі гривень. Комп’ютер був потрібен терміново, тому я відразу перерахував кошти. Мені вислали ноутбук. Коли товар було надіслано, продавець телефонує і просить надіслати йому на особисту картку ще 7 тисяч. Я сказав, що не скину, поки не побачу товар. Прийшовши на пункт прийому, побачив, що там зовсім не те, про що було домовлено», – розповідає потерпілий.
Читайте також: Суд між Львівською міською радою та десантниками: ніхто не прийшов
Після інциденту Володимир одразу звернувся до правоохоронців – протягом декількох днів йому повернули усі кошти. Коли купуєте товари в Інтернеті, перевірте контактні дані продавця, радить хлопець.
– Обов’язково повинно бути вказано повне найменування юридичної особи, яка здійснює господарську діяльність. Продавцем може бути лише юридична особа або ФОП. Якщо ж ви відправили кошти, а товар не надіслали або він не належної якості – одразу звертайтесь у поліцію», – радить представниця адвокатського об’єднання «Матвіїв і партнери» Катерина Дюкарєва.
Читайте також: «Важливо, аби вакцину не вводили у сідницю»: все, що потрібно знати про щеплення
Адвокатка радить пам’ятати, що про будь-який товар мають бути надані основні характеристики: назва, умови використання, ціна та дата виготовлення. Також варто з’ясовати у продавців, які можливі варіанти оплати та як можна повернути товар.
«Якщо вас ошукали – пишіть заяву у поліцію. Коли буде доведено щось у досудовому розслідуванні – можна просити певне відшкодування. Адже будуть дані про особу, встановленні факти: що відбулося, що передалося, що купувалося, які кошти були передані», – додає Катерина Дюкарєва.
За її словами, покупець може розірвати укладений договір з магазином і повернути товар протягом 14 днів з моменту його одержання. Але при цьому товар не має бути пошкодженим.
Читайте також: 10 друзів рівності: у Львові збирають кошти на театральну п’єсу про права людини
Юрій Андріїв
----------
2019-01-29
«Важливо, аби вакцину не вводили у сідницю»: все, що потрібно знати про щеплення
Пояснюють у Міністерстві охорони здоров’я України
Усі щеплення відбуваються згідно календаря профілактичних щеплень. Він передбачає вакцинацію проти 10 захворювань: туберкульозу, поліомієліту, дифтерії, кашлюка, правця, кору, гепатиту В, гемофільної інфекції, краснухи, епідемічного паротиту; дорослих – проти дифтерії та правця. Всі вакцини за календарем є безкоштовними, як для дітей, так і для дорослих. Навіть якщо дитина пропустила якесь зі щеплень, вона може зробити його безоплатно до 18 років.
Дорослим роблять щеплення проти правцю та дифтерії кожні 10 років. Окрім того, дорослі з групи ризику можуть отримати позапланові щеплення проти кору, краснухи та паротиту. До цієї групи належать медики ,освітяни, військові, учасники ООС та студенти.
Станом на сьогодні, в Україні є закуплена необхідна кількість вакцини, тому якщо у медичному закладі відмовляють у проведенні щеплення, необхідно звернутися до головного лікаря установи, або ж у Департамент охорони здоров’я області.
Як впевнитися, що ваші права не порушують?
Відмовляючись від вакцинації потрібно усвідомлювати усі ризики, які створюєте для себе та оточуючих.
Читайте також: 10 друзів рівності: у Львові збирають кошти на театральну п’єсу про права людини
Світлана Самборська
----------
2019-01-29
Суд між Львівською міською радою та десантниками: ніхто не прийшов (ОНОВЛЕНО)
Сьогодні мали завершити справу, яка «тягнеться» з 2004 року
Сьогодні, 20 січня 2019 року у Західному апеляційному господарському суді міста Львова мало відбутися засідання між Львівською міською радою та військовим містечком № 135. Суд мав вирішити, кому належатиме спірна ділянка площею 0,12 га, біля якої розташовані гаражні бокси частини. Вже протягом 10 років на цій території розташована приватна автостоянка, але мерія внесла в реєстри дані, що ця земля є комунальною власністю.
Восени минулого року за позовом військового прокурора Господарський суд Львівської області постановив: повернути землю військовим, адже міська рада не має права записати частину військового містечка у комунальну власність. Юридичний департамент ЛМР оскаржив це рішення в апеляційній інстанції.
До розгляду справи головуючою суддею призначили Оксану Дубник. Проте, слухання не відбулося через відсутність представників обох сторін та суддів. На засідання прийшли лише юристи автостоянки.
Засідання автоматично перенесли на невідомий термін.
Читайте також: Коштів на ремонт теплоцентралей у Новому Роздолі новий Управитель не має
UPD
Після публікації матеріалу, у редакцію Galnet зателефонував представник 80-ї десантно-штурмової бригади ЗСУ Ігор Угніч та повідомив про свою присутність у Західному апеляційному господарському суді міста Львова. За його словами, десантники довідались про перенесення засідання безпосередньо у суді. Про це їм повідомив помічник судді Оксани Зубенко. Причиною стали відпустка та лікарняне двох суддів з колегії, яка мала розглядати справу.
Водночас, директор юридичного департаменту Львівської міської ради Галина Пайонкевич пояснила у коментарі Galnet відсутність представників міської ради на судовому засіданні тим, що юрист, яка відповідає за земельні справи, перебуває у лікарняній відпустці. Тому ЛМР звернулася з клопотанням про перенесення засідання.
Дата розгляду справи поки невідома.
 
Світлана Самборська
----------
2019-01-29
10 друзів рівності: у Львові збирають кошти на театральну п’єсу про права людини
На основі лекцій про Андрея Шептицького, Магатму Ґанді, Розу Паркс та інших визначних особистостей створять театральну постановку
Освітній центр з прав людини у Львові ініціював збір коштів на проект «10 друзів рівності», який складатиметься з двох частин – лекційної і театральної. Знані лектори – Мирослав Маринович, Ігор Козловський, Андрій Дахній, Ірена Карпа та інші – розповідатимуть історії таких визначних особистостей, як Андрей Шептицький, Роза Паркс, Магатма Ґанді чи Папа Франциск. На основі лекцій драматург і режисер Ігор Білиць напише театральну п’єсу й поставить її у форматі сценічної читки у Театрі імені Лесі Українки. Підтримати ініціативу можна на сайті «Велика ідея».
Про це у коментарі Galnet розповів очільник Освітнього центру з прав людини Володимир Бєглов.
«У так званої більшості складається враження, що права людини, рівність та інклюзія – це щось далеке і стосується винятково захисників прав жінок і ЛГБТ-спільнот. Хоча у Загальній декларації прав людини йдеться про те, що права людини – це те, що стосується нас усіх. Завдання цього проекту – повернути це розуміння. Ми робитимемо це через героїв та героїнь цих лекцій. Це дуже різні люди – від Митрополита Шептицього до Амаль Клуні, яка є відомою юристкою і дружиною Джорджа Клуні», – розповів Володимир Бєглов.
До участі у проекті запросили 10 лекторів, які розповідатимуть про визначних чоловіків та жінок, що змінили історію прав людини. У списку спікерів – Мирослав Маринович (Митрополит Андрей Шептицький), Катерина Бусол (Герш Лаутерпахт та Рафал Лемкін), Мар’яна Савка (Крейг Кілбурґер), Ігор Козловський (Папа Франциск), Андрій Дахній (Дітріх Бонгьофер), Ігор Колесник (Магатма Ґанді), Ірена Карпа (Амаль Клуні), Наталя Отріщенко (Джейн Джейкобз), Богдан Шумилович (протести у Нью-Йорку) та Ольга Герасим’юк (Роза Паркс).
На основі десяти лекцій, які прочитають у Львові, драматург Ігор Білиць створюватиме театральну п’єсу, сценічна читка якої запланована восени цього року.
«Це ще один спосіб говорити про права людини. Напевно, має бути певна мистецька провокація, бо мені важко уявити, як на одній сцені Театру імені Лесі Українки зустрінуться Магатма Ґанді, Папа Франциск і учасники протестів у Нью-Йорку в 70-х . Але це однозначно буде цікаво», – додав Володимир Бєглов.
За його словами, вже за перший день кампанії на спільнокошті вдалося зібрати 4% від необхідної суми (150 тисяч гривень). Зібрані кошти використають на гонорари лекторам, приїзд та проживання у Львові гостьових спікерів, фото- та відеофіксанцію лекцій і витрати, пов’язані з адмініструванням проекту.
Підтримати ініціативу можна на сайті biggggidea.com.
Орест Дрималовський
----------
----------
2019-01-30
Ryanair розпродує квитки зі Львова по 10 євро
Розпродаж дійсний до кінця дня
Ірландський лоукостер вкотре оголосив розпродаж на рейси зі Львова. Цього разу дешево придбати квитки можна до Дюссельдорфа, Кракова, Меммінгена та Варшави. До цих міст ціна стартує від 10 євро. До Лондона можна полетіти за 13 євро.
Акційні квитки можна купити на рейси з 1 лютого по 9 квітня на сайті авіаперевізника.
Акція триватиме до півночі 30 січня.
Читайте також: У ДПА з іноземної мови дев’ятикласникам додадуть аудіювання – Міносвіти
Світлана Самборська
----------
2019-01-30
Понад 70 литовських музеїв можна відвідати безкоштовно
Безкоштовно відвідувачів прийматимуть музеї, які підпорядковані Міністерству культури
Про це повідомляє 34travel.
«Прийматимуть відвідувачів безкоштовно в останню неділю кожного місяця. Безкоштовний вхід передбачає, що можна не платити за самостійне ознайомлення з експозиціями. За послуги гіда доведеться сплачувати в будь-якому разі», – йдеться у повідомленні.
Читайте також: У міськраді пояснили, чому раніше не зносили скандальні забудови у Львові
Безкоштовну неділю практикуватимуть 74 музеї. Серед них – Вежа замку Гедімінаса, Морський музей Литви в Клайпеді (у музеї є океанаріум), Тракайський замок, Музей народного побуту в Румшішкєс, Музей бурштину в Паланзі, Галерея мистецтва Мікалоюса Константінаса Чюрльоніса, Музей етнокосмологіі Литви в Молетском районі.
Недоотримані музеями кошти Міністерство культури Литви буде відшкодовувати з бюджетних коштів.
Юлія Василина
----------
2019-01-30
У ДПА з іноземної мови дев’ятикласникам додадуть аудіювання – Міносвіти
Ідею запровадили, аби дев’ятикласники змогли підготуватися до формату ЗНО 11 класу.
Цьогоріч вперше проведуть аудіювання під час ДПА з іноземної мови у 9 класі. Про це йдеться у методичних рекомендаціях до проведення державної підсумкової атестації з іноземних мов у закладах загальної середньої освіти в 2018/2019 н. р., розісланих МОН на всі місцеві підрозділи освіти.
«Торік ми вперше зробили аудіювання частиною тесту ЗНО з іноземних мов. Насамперед, щоб перевірити, наскільки учень не просто завчив матеріал, а й може ним користуватися, щоб вільно орієнтуватися в іншомовному середовищі. Звісно, ми почули багато критики щодо цього рішення, зокрема, що діти були не готові до такого формату тесту. Тож щоб ця підготовка була поетапною, з цього року частину аудіювання матимуть і завдання ДПА з іноземної мови в 9-му класі»,– розповів заступник Міністра освіти і науки Вадим Карандій.
За його словами, матеріали для аудіювання мають містити аудіозапис тексту та одне післятекстове завдання. Теми повинні стосуватися щоденних ситуацій спілкування і відповідати віковим особливостям та інтересам учнів 9-их класів. Це, наприклад, може бути фрагмент радіо-програми, прогноз погоди, опис чогось, або телефонні перемовини.
Аудіотекст має бути тривалістю 1-2 хвилини, для поглибленого вивчення – 3-4 хвилини. Учні прослуховують запис двічі, після чого виконують завдання до нього.
ДПА з іноземної мови відбуватиметься на вибір:англійська, німецька, французька або іспанська мови. Та складатиметься з трьох части: ауідювання, читання та використання мови.
Читайте також: На Львівщину прийшла перша у 2019 році партія бейбі-боксів
Світлана Самборська
----------
2019-01-30
На Львівщину прийшла перша у 2019 році партія бейбі-боксів
До кінця тижня мають привезти ще одну партію
Про це у коментарі Galnet повідомив заступник директора департаменту соціального захисту ЛОДА Віктор Степанюк.
«Цього року прийшла вже перша партія бейбі-боксів – 460 пакунків. Ситуацій, що комусь бракує, немає», – повідомив він.
Щоб їх отримати, матері, яких уже виписують, мають написати заяву на адресу департаменту соціального захисту населення ЛОДА. Коли пакунки заїдуть на територію області, наші працівники доставлять їх до батьків.
Читайте також: Сокальщина стала першим районом Львівщини без церков Московського патріархату
До слова, при народжені дитини батьки отримують 41 тисячу гривень. З них 10 тисяч гривень виплачють одразу, а решту суми – рівними частинами (по 860 гривень) протягом наступних 36 місяців.
Юлія Василина
----------
2019-01-30
Кастинг для військових у Львові: шукають героїв для театрального проекту
Творці «Мистецьких резиденцій Творчої Криївки» оголосили всеукраїнський кастинг для ветеранів, бійців, добровольців та волонтерів
Для участі у проекті «Театральна резиденція для бійців» потрібно 12 військовослужбовців, волонтерів, які готові за допомогою мистецьких засобів документального театру поділитися зі світом своїми історіями. Виставу створять на основі історій бійців-учасників.
Читайте також: Учасників російсько-української війни запрошують зніматися в кіно, грати в театрі чи стати режисером
У Львові кастинг буде 5 лютого об 11:00. Для участі у відборі обов’язково потрібно зареєструватися до 3 лютого.
Юлія Василина
----------
2019-01-30
Роми-злодії та їхні покровителі – львівські поліцейські: нові деталі справи
З травня по липень 2018 року зловмисники викрали на львівському вокзалі майже 170 тисяч гривень
Чотирьом поліцейським та та п’ятьом цивільним особам оголосили про підозру. Справу з обвинувальним актом уже скерували до суду. Про це Департамент внутрішньої безпеки Національної поліції України повідомляє на своїй офіційній сторінці у Facebook. Як повідомляв Galnet раніше, у Львові поліцейські організували злочинну групу. 
У серпні 2018 року оперативники Львівського управління Департаменту внутрішньої безпеки Національної поліції України разом зі слідчими обласної прокуратури затримали учасників організованої групи, яка діяла на території залізничного вокзалу Львова. Серед зловмисників – окремі співробітники Залізничного відділу поліції та цивільні особи.
Читайте також: У міськраді пояснили, чому раніше не зносили скандальні забудови у Львові
Група діяла за наступною схемою: п’ятеро мешканок міста Берегове, Закарпатської області, віком від 18 до 38 років, промишляли кишеньковими крадіжками майна пасажирів залізничного вокзалу. Половину від поцупленого злодійки віддавали своєму «покровителю» – 46-річному старшому оперуповноваженому сектору кримінальної поліції (СКП) відділення поліції на станції Львів. В свою чергу капітан поліції частину від злочинного «прибутку» передавав своєму безпосередньому керівникові.
Прикривали протиправну діяльність зловмисниць і співробітники сектору патрульної поліції (СПП), які несли службу на території вокзалу. За свою «лояльність» поліцейські отримували «винагороду» – 3 тисячі гривень за зміну на постійній основі, незалежно від того чи мав місце факт крадіжки.
Досудове розслідування встановило, що в період з травня по липень 2018 року зловмисники викрали майже 170 тисяч гривень. Документально підтверджено 19 фактів вчинення злочинів.
Читайте також: 32 кілограми цукру на рік та 60 тонн їжі за життя: як харчуються українці
Прокуратура Львівської області оголосила підозри 27-річному лейтенанту поліції, начальникові СКП; 46-річному капітану поліції, старшому оперуповноваженому СКП; 27-річному старшому сержанту поліції, поліцейському СПП; 35-річному старшому сержанту поліції, поліцейському СПП. Також оголосили підозри п’ятьом мешканкам Закарпатської області. Усім їм загрожує кримінальна відповідальність.
29 січня 2019 року досудове розслідування у кримінальному провадженні завершено, обвинувальний акт скеровано на розгляд районного суду Львова.
Читайте також: Зі Львова відтепер можна літати в Ірак
Андрій Теплий
----------
2019-01-30
Випередила Швецію: Україна ввійшла в топ-10 країн за кількістю IT-розробників
Україна зайняла 9 місце у рейтингу серед європейських держав
За інформацією, зазначеною у звіті про стан європейської технічної індустрії State of European Tech, минулого року в Україні працювали 184 тисячі 700 розробників програмного забезпечення.
Це на 12 тисяч розробників більше, ніж у 2017 році – порахувало видання The Village.
Тож Україна ввійшла в топ-10 країн Європи за кількістю розробників програмного забезпечення.
До слова, IT-спеціалістів в Україні майже втричі більше, ніж у Білорусі, де працюють 54 тисячі 200 людей. Однак, від Польщі та Німеччини, де в IT-сфері працює 279 тисяч та 851 тисяча осіб відповідно, ми відстаємо.
Читайте також: 32 кілограми цукру на рік та 60 тонн їжі за життя: як харчуються українці
Нагадаємо, минулого року у Львові нарахували понад 20 тисяч ІТ-спеціалістів. Серед факторів, що сприяють успіху та впливають на потенціал розвитку ІТ-галузі у місті експерти виділяють зростаючий попит на продукти та послуги tech індустрії, привабливість міста для ІТ-спеціалістів з інших регіонів України і сприятливий інвестиційний клімат. 
Мар'яна Галькович
----------
2019-01-30
У міськраді пояснили, чому раніше не зносили скандальні забудови у Львові
Зараз триває процес виплати авансу на знесення багатоповерхівки на вулиці Личаківській
Інспекція державного архітектурно – будівельного контролю стала позивачем у справі про знесення багатоповерхівки на вулиці Личаківській, 259. Суд виніс рішення про знесення. Львівська міська рада виділила понад 2,8 мільйонів гривень на цю процедуру.
Директор юридичного департаменту Львівської міської ради Галина Пайонкевич пояснила, чому ця багатоповерхівка стала першою, яку знесуть через порушення будівельних стандартів.
«Цей будинок збудований на приватній земельній ділянці. Це є зона Ж–1 – зона садибної забудови. Там не може розташовуватися 7 –поверхова будівля», – пояснила Галина Пайонкевич.
За її словами, інші схожі будівлі не зносили через те, що квартири у них вже закупили. А забудовник виправив усі спірні питання з документами.
Багатоповерхівка на вулиці Личаківській не відповідає містобудівній документації та плану Личаківського району. Також однією з причин знесення є питання щодо технічних умов підключення будинку до необхідних мереж .
Читайте також: У скандальній новобудові на Личаківській не купили жодної квартири
Світлана Самборська
----------
2019-01-30
Епідемію кору в Україні оголошувати не будуть – Супрун
Міністерство охорони здоров'я не буде оголошувати епідемію кору
“Ми не будемо оголошувати епідемію”, – про це виконуюча обов’язки Міністерства охорони здоров’я Уляна Супрун сьогодні заявила журналістам після засідання Кабінету міністрів.
Нагадаємо, за оперативними даними Центру громадського здоров’я МОЗ України, за четвертий тиждень поточного року на кір захворіли близько 3,3 тис. людей. З них – 1350 дорослих і 1929 дітей. Це на 6% менше у порівнянні з минулим тижнем.
Читайте також: «Важливо, аби вакцину не вводили у сідницю»: все, що потрібно знати про щеплення
Найвищі показники захворюваності у Львівській області. Тут всього захворіли 2112 осіб: 724 дорослих і 1388 дітей, далі за рівнем захворюваності йдуть Вінницька, Рівненська та Хмельницька області.
Читайте також: Чому спецоперацію зі щеплення від кору розпочали із Львівської області?- Відповідь МОЗ
Андрій Теплий
----------
----------
2019-01-31
Барельєфи солдатів з Монументу Слави перевезли у музей (ФОТО)
Елементи демонтованої стели передали у музей «Територія терору»
Про це написали на офіційній сторінці музею у Facebook.
«31 січня Галицька районна адміністрація передала музею перші два демонтовані барельєфи солдат зі стели Монумента Слави на вулиці Стрийській», – йдеться у повідомленні.
Читайте також: Для демонтажу Монументу Слави залучили професійних альпіністів
Незабаром мають передати ще три елементи стели.
Нагадаємо, демонтаж стели розпочався 25 січня.
Юлія Василина
----------
2019-01-31
Львів’ян закликають ігнорувати проїзд по 7 гривень: петиція
На сайті Львівської міської ради з'явилась петиція, у якій вимагають негайно впровадити електронний квиток для прозорості встановлення тарифів на проїзд.
Марічка Курило
----------
2019-01-31
У Львові надзвичайники почали перевіряти квест-кімнати: результат
Причиною перевірок стала трагедія в одній з квест-кімнат Польщі
4 січня 2019 року світ облетіла звістка про пожежу у квест-кімнаті «Escape Room» польського міста Кошалін. Того вечора живцем згоріли п’ятеро неповнолітніх дівчат, які святкували день народження однієї з них у квест-кімнаті.
Після пожежі надзвичайними в усіх містах України почали перевіряти квест-кімнати. Перевірки стартували і у Львові. Першою перевірили квест-кімнату «Відьмак», що на вулиці Хорватській, 6. Значних порушень надзвичайники не виявили.
Читайте також: З вулиць Львова припинили забирати покинуті автівки
«У Львові нині є багато квест-кімнат на різний смак та тематику, однак обираючи такий вид відпочинку, необхідно не забувати про техніку безпеки», – наголосив речник надзвичайників Віталій Туровцев.
«Приміщення у якому облаштовані кімнати із загадками мають бути забезпечені вентиляційними отворами та вогнегасником. А перед виконанням завдань адміністрація повинна провести інструктаж для відвідувачів»,- додає заступник голови Шевченківської районної адміністрації Михайло Космина.
У ДСНС запевняють, що перевірки не уникне жодна квест-кімната у місті.
Додамо, що квест-кімнати популярні серед людей різних вікових груп. Це цікавий спосіб проведення вільного часу та можливість потренувати свою логіку. Однак, якщо у вас клаустрофобія, краще обрати інший вид відпочинку.
Читайте також: «Логотип Львівщини ми спеціально робили більш абстрактним, закладали туди багато сенсів», – розробник (ВІДЕО)
Софія Лопатка
----------
2019-01-31
Готуйте гроші: від завтра вартість проїзду у маршрутці 7 гривень
А пенсіонери їздитимуть безкоштовно
Перевізникам пішли на зустріч, бо ті погодилися безкоштовно перевозити пільговиків.
Також в інтерв’ю Galnet керівник Асоціації перевізників Львівщини Іван Велійка пообіцяв:
«Коли ціна буде прийнята, про яку ми говоримо і буде нормальне відшкодування за пільгові перевезення в тому об’ємі, яке має бути, то у приватних перевізників протягом року мінімум на 30% буде оновлено рухомий склад».
Читайте також: Е-квиток, вартість проїзду, брак водіїв: транспортні підсумки року у Львові
Щодо пільговиків, то право на безкоштовний проїзд мають пенсіонери за віком та особи з інвалідністю 3-ої групи будуть. У Львові живе близько 150 тисяч пенсіонерів за віком і майже 34 тисячі осіб з інвалідністю 3-ої групи.
Юлія Василина
----------
2019-01-31
З вулиць Львова припинили забирати покинуті автівки
Найбільше таких автомобілів у спальних районах Львова
Не встигли у місті розпочати евакуацію автівок, як цей процес призупинили через нормативно-правові проблеми. Начальник відділу інспекторів з паркування Богдан Мільяр у коментарі Galnet, пояснив, чому виникли труднощі.
Основною причиною припинення евакуації стала нова постанова Кабміну з 27 грудня 2018 року. У ній зазначено, що зберігач майна повинен підписати договір на зберігання таких транспортних засобів з головним управлінням Нацполіції або її територіальним підрозділом.
«Ми такий договір надіслали, проте результату поки немає. Щодня ми контактуємо з Нацполіцією. У них є певні зауваження до договору і вони вносять свої корективи, які не зовсім влаштовують нас. Сподіваємося, що до кінця наступного тижня договір буде підписаний, тому що ми готові забрати машини, але не маємо правових підстав на їхнє зберігання»,- пояснив Богдан Мільяр.
Раніше покинутий транспорт евакуйовували на основі листів-звернень від районних адміністрацій. Через неправдиві адреси та відсутність проблем евакуатор часто приїжджав без причини. Така витрата коштів є нераціональною, пояснив Богдан Мільяр. За його словами, тепер процедура звернення буде відрізнятися. До листа з адресою автомобіля потрібно буде прикріпити фото транспорту і дані особи або осіб, котрі звернулися.
Якщо автомобіль порушує правила дорожнього руху, то його можуть забрати без заяви мешканців. Проте, у випадку порушень благоустрою, мешканці будинку мають право написати свої заяви і на їхні прохання зреагують.
ЛКП «Муніципальна варта» розробляє та затверджує тарифи, за якими будуть забирати машини без власників. Орієнтовний тариф за евакуацію становитиме від 1500 до 1800 гривень, у залежності від ваги автівки. Вартість зберігання машини на спеціалізованому майданчику буде 257 гривень за добу.
Оплачувати цю суму має особа, яка є власником транспортного засобу, або користувачем за документами. До цих коштів додається ще оплата за постанову, якщо було порушення ПДР, або благоустрою.
У випадку, якщо власник не зголоситься – ухвалою сесії, або виконкомом прийматимуть рішення про утилізацію транспорту.
Читайте також: Як отримати компенсацію за травми через неприбраний сніг,- Мін’юст
Світлана Самборська
----------
2019-01-31
«Логотип ми спеціально робили більш абстрактним, закладали туди багато сенсів», – розробник (ВІДЕО)
Розробники кажуть, логотип Львівщини спеціально розробили більш абстрактним і заклали у нього багато сенсів
Ажіотаж серед львів’ян викликав сам логотип. У соцмережах люди писали, що не розуміють, що саме зображено на логотипі. Проте, розробник Володимир Блажівський каже:
«Головне завдання логотипу запам’ятовуватися. І якщо ви цей логотип побачите серед інших, то ви згадаєте, що це логотип Львівщини. Але він ніколи не виконує завдання комунікації. Логотип ми спеціально робили більш абстрактним, закладали туди багато сенсів. Чому люди бачать у ньому шини, шестерні чи інші асоціації? Тому що – це весело. Людям хочеться мати тему для хайпу, лайків, коментів. А цей логотип є добрий».
А директор департаменту міжнародної технічної допомоги та міжнародного співробітництва Львівської ОДА Роман Шепеляк додає:
«Зміни в логотип вносити не планується».
Читайте також: «Бокали мартіні, гриби і лісгосп»: соцмережі кепкують з нового лого Львівщини
У ЛОДА додають: логотип Львівщини має створити позитивний імідж області як в Україні, так і закордоном. За розробку брендбуку облдержадміністрація заплатила компанії Володимира 134,5 тисяч гривень. Хлопець запевняє: ціна виправдана, адже над проектом близько року працювало 10 людей:
«Сумарно робочих годин ми нарахували більше 1000. І ще у ціну включено наступні етапи: 1) дослідження і збір інформації, потрібно зі всіх сторін проаналізувати Львівщину, щоб зрозуміти, які інсайти можуть спрацювати у брендуванні; 2)пропрацювати стратегію, меседжі комунікації, наприклад, слоган «Люди дії» розроблявся дуже довго; 3) пошук самого знаку-символу, який теж триває дуже довго; 4) робота з типографією – шрифт, букви. Для цього ми запрошували експерта і додатково йому заплатили. Він розробив цілий шрифт, який потім можна буде використовувати; 5) дизайн – макети, борди; 6)бренд-бук – документ, у якому це все буде зібрано разом і буде пояснення, як це використовувати».
Читайте також: Як щоденна 10-хвилинна ходьба може кардинально вплинути на здоров’я – МОЗ
Офіційно брендбук презентують на початку березня, після того, як його затвердить голова ЛОДА Олег Синютка.
Юлія Василина
----------
2019-01-31
Міністерство юстиції офіційно зареєструвало Українську православну церкву
Юридична адреса організації розташована на вулиці Трьохсвятительській у Києві
Мін’юст України офіційно зареєструвало як релігійну організацію Київську митрополію Української православної церкви. Про це на своїй сторінці у Facebook повідомив архієпископ Чернігівський і Ніжинський Євстратій (Зоря).
За його словами, Київську Митрополію Української Православної Церкви (Православної Церкви України) – зареєстрували напередодні, 30 січня.
Читайте також: Сокальщина стала першим районом Львівщини без церков Московського патріархату
Марічка Курило
----------
2019-01-31
Як щоденна 10-хвилинна ходьба може кардинально вплинути на здоров’я – МОЗ
Очільниця Міністерства охорони здоров'я розповіла, що буде, якщо довго сидіти і мало рухатись та як впливає на організм щоденна ходьба
Під час ходіння ми не тільки переміщаємось в певну локацію, а й покращуємо наше здоров’я. Пише Уляна Супрун на своїй офіційній сторінці у Facebook. Ходити пішки корисно, каже Супрун, бо:
▪ це хороше тренування для серця та судин
▪ покращує аеробні можливості — тобто наше тіло здатне краще поглинати та використовувати кисень
▪ впливає на якість, легкість та швидкість виконання щоденних справ
▪ зменшує стрес та тривожність
▪ допомагає підтримувати здорову вагу
Читайте також: 32 кілограми цукру на рік та 60 тонн їжі за життя: як харчуються українці
Це корисна рухова активність, що в деяких випадках може навіть замінити тренування. Водночас її можна просто інтегрувати в повсякденне життя — не потрібні спеціальне обладнання чи підготовка, аби “потренуватись”.
Науковці вказують, що варто збільшувати інтенсивність ходьби, а не лише зосереджуватися на відстані або кількості кроків. Тому не намагайтесь орієнтуватись на 10 тисяч кроків на день як зазвичай рекомендують виробники трекерів (хоча це теж непоганий орієнтир).
Для того, щоб отримувати користь для здоров’я — достатньо 10-хвилинної прогулянки в активному темпі щодня. Це означає зі швидкістю близько 5 кілометрів на годину.
Це не означає, що ви повинні займатися лише 10 хвилин на день. Що більше ми активні, то більше переваг для здоров'я ми отримуємо!
Адже коли ми мало рухаємось та багато сидимо — організм буквально “вимикається“. Сповільнюється обмін речовин, що впливає на нашу здатність регулювати рівень цукру в крові, метаболізувати жири, негативно впливає на тиск та послаблює м’язи і кістки.
Читайте також: «Важливо, аби вакцину не вводили у сідницю»: все, що потрібно знати про щеплення
Якщо у вас немає часу відвідувати зал чи займатись спортом — просто ходіть. Ходіння пішки впливає на багато факторів ризику:
▪ високий тиск ➡ через зниження артеріального тиску у спокої
▪ високий рівень холестерину ➡ зниження ризику появи інсульту та ішемічної хвороби серця
▪ діабет ➡ через підвищену чутливість до інсуліну
▪ надмірну вагу або ожиріння ➡ через збільшення витрат енергії та пришвидшення метаболізму
▪ стрес та тривожність ➡ через поліпшення настрою
▪ при порушеннях опорно-рухового апарату, таких як біль у попереку ➡ через зниження запалення і болю
Читайте також: Епідемію кору в Україні оголошувати не будуть – Супрун
Марічка Курило
----------
2019-01-31
Як отримати компенсацію за травми через неприбраний сніг,- Мін’юст
Українці можуть відшкодувати збитки за отримані фізичні травми
У випадку падіння та одержання травми через неприбрані тротуари, необхідно здійснити фотофіксацію: зробити фото місця події, де чітко видно проблему через яку трапилась травма. Це можуть бути бурульки,накриження, нерозчищений сніг, повідомили у коментарі УНН.
Важливо знайти свідка падіння. Якщо поруч були люди, потрібно записати їхні контактні дані та знайти найближчі камери спостереження. Вони можуть бути біля магазинів, або банківських установ.
Аби документально підтвердити факт падіння – потрібно викликати швидку допомогу.
“Вимагайте, щоб було зафіксовано причину (падіння на слизькій ділянці), місце та час травмування, можна також записати дані бригади медиків. Також потрібно звернутися до травмпункту для діагностики ступеня травми, детально опишіть де і за яких обставин отримана травма, отримайте листок чи довідку непрацездатності”, – зазначили у Міністерстві юстиції.
Важливо зберігати усі документи, що підтверджують лікування, його вартість та витрати на зіпсоване майно.
Також рекомендується з’ясувати, хто відповідальний за утримання тротуару чи дороги, де сталося травмування, та надіслати інформаційний запит до місцевої влади. Після цього варто подавати заяву до суду про відшкодування. Судовий збір у таких випадках не сплачується.
Читайте також: «Муніципальна няня» у Львові не працює
Світлана Самборська
----------
----------
2019-02-01
Переполох на Левандівці: чи уникнуть учні школи №65 навчання у другу зміну
У львівській СЗШ №65 через переповнені класи, деяких учнів початкових класів можуть перевести на навчання у другу зміну
Однак, не всі батьки молодших школярів (йдеться про 3 та 4 класи) погоджуються на таке. Що саме не подобається батькам? Чи є реальні підстави? І чи законно зараз вводити другу зміну у школі? – у матеріалі Galnet.
«Куди подіти дітей?»
Днями, після батьківських зборів у школі №65, батьки учнів, які наступного року ходитимуть до 3-4-их, забили на сполох у соціальних мережах – у школі хочуть впровадити другу зміну. Батьки вважають, що це невиправдано і незаконно, тож відстоювати права своїх чад готові навіть у суді.
«Мова йде про переведення у другу зміну всього потоку 3-4-их класів – це 11 класів, відповідно 11 кабінетів звільниться. Перше – нема куди подіти дитину. Далі, о 12 чи о 13 годині дитина приступає до навчання, хто і як з дитиною вивчить уроки? Ввечері вона не буде мати можливості вивчити уроки. Ну нехай буде організована та, скажімо, дошкільна група продовженого дня, діти напишуть домашнє завдання, але не вивчать його. Діти будуть зранку не вчити новий матеріал, а повторювати вчорашній матеріал. За тих декілька години дитині треба ще й організувати харчування і прогулянку, хоча б на тій замкненій території школи. Окрім того, дітям треба додому дістатися: кому 5-10 хвилин йти, а кому тільки автобус стільки треба чекати. Тобто, десь перед 18 годиною учні початкової школи будуть вдома. Кінець дня – діти втомлені, а їм і погуляти треба і переключитися трохи», – розповідає у коментарі Galnet батько одного із школярів – Володимир Балінський.
Ще одне питання, яке особливо непокоїть батьків – позашкільна освіта. Багато дітлахів відвідують різноманітні гуртки та спортивні секції, тож переведення дітей у другу зміну навчання може позбавити їх цієї можливості.
«Як вирішити це питання? Ми добираємось до центру на гурток 40-50 хвилин мінімум, тобто дитина приїде на 19-19:30 годину. Де для дітей початкової школи є такі гуртки? Їх фактично немає. Виходить, що весь потік буде позбавлений позашкільної освіти, а для когось музика чи спорт, можливо, має стати фахом», – пояснює пан Володимир.
Читайте також: Чим живе Левандівка
Батьки вважають, що таке рішення перевести дітей у другу зміну не має жодних законних підстав і навіть готові йти з позовом до суду. З іншого ж боку, вони готові разом з адміністрацією школи шукати кращі варіанти виходу зі ситуації, що склалась.
Вводити другу зміну у школі – законно
Саме таку відповідь Galnet дала очільниця управління освіти ЛМР Зоряна Довганик. Чиновниця стверджує, що це питання для школи №65 актуальне вже декілька років.
«Насправді, керівник навчального закладу може вносити зміни до організації освітнього процесу на підставі наказу МОН «Про затвердження порядку зарахування, відрахування та переведення учнів до державних та комунальних закладів освіти для здобуття повної загальної середньої освіти». У ньому вказано: «з метою зарахування всіх бажаючих дітей, які подають заяви до школи, керівник навчального закладу вживає заходів щодо раціонального використання наявних у закладі приміщень, або ж, якщо немає таких приміщень, він може ініціювати перед органом управління освіти, в підпорядкуванні якого перебуває заклад, відкриття додаткових класів, внесення необхідних змін до організації освітнього процесу». Це, власне, і є введення позмінного навчання і сюди так само належить вивільнення приміщень, які там використовуються не за призначенням. Якщо, наприклад, місць таких немає, то можемо рекомендувати звернутися у заклади освіти сусідні. Написано так: «якщо в разі вжиття вичерпних заходів, кількість дітей, які мають право на першочергове зарахування, перевищують спроможність закладу освіти, тоді ми можемо запропонувати батькам інший навчальний заклад – максимально доступний і наближений до місця їх проживання», – пояснює Зоряна Довганик.
За словами чиновниці, у першу чергу, школа має приймати дітей зі своєї території обслуговування, решту дітей навчальний заклад може прийняти лише за наявністю вільних місць.
Під навчальний кабінет переобладнали приміщення на цокольному поверсі
Журналістка Galnet вирушила у СЗШ №65, щоб побачити на власні очі, яка ситуація на місці.
Декілька класних приміщень у школі зробили просто переділивши шкільні коридори: парти розташовані так, аби вмістити якомога більше дітей. Ще один клас зробили на цокольному поверсі, стіни там – з фанери, бетонна підлога встелена старими килимами, а за вікном – бетон. Діти навчаються навіть в актовій залі, де навіть парт немає – лише лави, а крім того ще й холодно.
«Це питання є актуальним впродовж декількох років. Згідно проектної документації школа має 46 навчальних кабінетів, на сьогодні ми маємо 57 навчальних кабінетів плюс три спортивних зали і басейн, який на даний момент ще не працює після капітального ремонту. Площа навчальна значно збільшилася, тобто все, що можна було – попереднє керівництво зробило. Питання про запровадження другої зміни стояло ще минулого року і колишня директор на батьківських зборах повідомляла батькам 5-их класів, що цього (2018-2019 – ред.) навчального року вони будуть навчатися у другу зміну. Ми розуміємо, що друга зміна не є зручна ні для батьків, ні для учнів, ні для вчителів, але це вже просто вимушена ситуація, бо більше немає де навчати дітей», – розповідає про ситуацію в школі директорка Леся Піх.
Читайте також: Як виглядала Левандівка 100 років тому: унікальні фото
Ми поцікавилися, чому зараз йдеться саме про учнів 3-4-их класів, а не про п’ятикласників, як говорили минулого року. Виявляється, це пов’язано зі змінами у законодавстві:
«Сьогодні діють державні санітарні нормативи від 2001 року, які передбачають, що 5-ті класи можуть вчитися у другу зміну, однак, проект Санітарного регламенту, який з дня на день буде затверджений і буде діяти наступного навчального року, передбачає, що 5-ті класи не можуть навчатися в другу зміну. Це стосується також учнів 1-го, 2-го, 9-го та 11-го класів, а також учнів інклюзивних класів», – зауважує директорка.
На робочому столі пані Лесі лежить велика тека з документами, яка так і називається – «Друга зміна». Директорка запевняє, що її попередня колега вже зробила все можливе, аби уникнути другої зміни:
«Фактично ми пішли на порушення всіх норм, щоби зберегти однозмінне навчання. Вони не погоджуються з тими порушеннями, але змирилися з тим, щоби зберегти однозмінне навчання. Але так не може бути довго: ми побачили, що там діти не можуть навчатися. Для того, щоб забезпечити належні умови навчально-виховного процесу, на даний момент, нам бракує 15 кабінетів».
Кінцевого рішення поки немає, але у школі активно думають, як зробити так, аби дітям було максимально зручно навчатися у таких умовах, про які зараз йдеться.
«Це буде проміжна зміна. Ми будемо садити їх після третього уроку, адже в перших класах, переважно 4-5 уроків, останніми уроками їм ми ставитимемо фізкультуру, іноземну мову – щоби вивільняти приміщення. Таким чином, навчальний день для підзміни навчальний день починатиметься об 11.15 чи 12 годині і закінчуватиметься о 16 чи 17 годині. А якщо би, чисто теоретично, ми переводили в другу зміну учнів 5-тих класів, вони змогли б розпочати навчання не швидше, ніж після 5-того уроку і завершували б не швидше 19:30», – запевняє пані Леся.
Читайте також: Мобільна наукова лабораторія відвідає школи: графік на лютий
Школі вже давно бракує місця для навчальних кабінетів, адже вона розрахована на значно меншу кількість дітей. Про добудову приміщення поки не йдеться: хоч землю вже виділили, проектно-кошторисної документації поки немає і коли вона з’явиться – невідомо.
Декілька шкіл у Львові вже мають позмінне навчання
Galnet поспілкувався також із Миколою Пинянським, директором львівської школи №32, де учні 3-х класів навчаються у другу підзміну вже другий рік. Він розповів, що впровадити таку форму навчання були змушенні, оскільки кількість охочих навчатися у них вже декілька років не зменшується, а права відмовити вони не мають.
«Навчання у третьокласників починається з 12 години, а навчальний день триває 5, а рідше 6 уроків, і закінчується о 16:20. Ми для дітей, які навчаються у другу підзміну зробили групу продовженого дня, яка працює зранку. Це дає можливість батькам залишати дітей у школі, коли вони йдуть на роботу вранці і не мають можливостей, щоб дитина перебувала вдома. Група продовженого дня працює з 9 години і до часу початку уроків. Якщо говорити з дітьми, то багато з них задоволені. Звичайно, якби так продовжувалося для того самого класу впродовж кількох років, то не було б вже так весело, але, я думаю, що рік треба перетерпіти. Воно не є добре, але вже не настільки зле, щоб не пережити», – ділиться досвідом школи директор Пинянський.
За його словами, таке рішення не є зручним ні для батькам, ні для дітей, ні для вчителів, але всі до цього поставилися з розумінням і, помалу, звикли.
Читайте також: В Українських школах запрацювали штрафи за цькування. Скільки заплатять кривдники
Про що свідчить ситуація
У Львові просто бракує шкіл. Населення міста зростає, новобудов стає все більше, а нові школи та дитячі садочки не з’являються. Як наслідок – маємо переповнені шкільні класи та садочкові групи і запровадження навчання у другу зміну. У Міністерстві освіти і науки кивають на місцеву владу та громаду, а в органах місцевого самоврядування запевнять, що на нові школи бракує грошей.
Мар'яна Галькович
----------
2019-02-01
Роми-злодії та їхні покровителі – львівські поліцейські: жертвам повернули кошти
Дев'ять учасників банди уже опинились на лаві підсудних. З травня по серпень 2018 року на львівському вокзалі вони вкрали майже 170 тисяч гривень
Прокуратура Львівської області провела досудове розслідування у кримінальному провадженні стосовно дев’ятьох учасників організованої групи, яку організували працівники поліції. Їх звинувачують у вчиненні злочинів, передбачених ч.5 ст.185 (крадіжка, вчинена організованою групою), ч.1 ст.364(зловживання владою або службовим становищем) КК України. Про це на своєму офіційному сайті повідомляє прокуратура Львівської області.
Читайте також: Роми-злодії та їхні покровителі – львівські поліцейські: нові деталі справи
Андрій Теплий
----------
2019-02-01
Показник газу можна подавати через Viber: як це зробити
У «Львівгазі» створили чат-бота «7104ua» у Viber
Про це повідомили у прес-службі акціонерного товариства.
Для реєстрації потрібно відсканувати QR-код через месенджер, ввести особовий рахунок, суму останньої оплати або номер лічильника. Зареєструватись можна за допомогою детальної інструкції – https://viber.104.ua.
Читайте також: «Ми не знімали крові і жорстокості»: у Львові презентували фільм «Крути 1918»
Окрім цього, показник газу можна подати і у такий спосіб:
Юлія Василина
----------
2019-02-01
Як школи, бібліотеки та медіатеки можуть заробляти у позаробочий час: стартап львівських студентів
«Ми знищуємо шмат корупційної складової», - кажуть переможці студентського ідеатону про свій проект
У цьогорічному студентському ідеатоні у Львові взяли участь 18 команд. Переможцем стала команда team­_d, яка презентувала платформу для оренди комунальних приміщень. За першість вони отримали 10 тисяч гривень та можливість участі в акселераційній програмі Львівської бізнес-школи УКУ. Переможці працювали у такому складі: Андрій Сташків, Теодор Сергійчук, Нікіта Кісельов, Софія Причко, Микола Каміновський.
Учасник команди Андрій Сташків розповів, як їхня платформа може допомогти Львову, таз якими труднощами довелося зіткнутись під час конкурсу.
– Головна ідея ідеатону – створити продукт, який допоможе місту стати кращим. А одна з найбільших проблем Львова полягає в тому, що багато комунальних закладів: школи, бібліотеки, медіатеки, кінотеатри – не використовують свої приміщення раціонально. Водночас, дуже багато людей хочуть проводити корисні події.
Ми вирішили створити платформу, яка зручно об’єднає людей, які хочуть орендувати приміщення для проведення усіляких заходів і комунальні заклади, які можуть ефективно їх надавати у короткострокову оренду.
Читайте також: 32 кілограми цукру на рік та 60 тонн їжі за життя: як харчуються українці
Після 16 години, коли завершуються уроки, шкільні приміщення не використовують , хоча могли б здавати в оренду – класи, актові та спортивні зали. Це стосується також бібліотек та кінотеатрів міста. На цьому можна дуже добре заробити.
Для нашої платформи існувала проблема, що приміщення комунальних закладів можна було орендувати лише знаючи директорів тих установ. В іншому випадку, це було дуже корумповано. Ми ж хочемо зробити цей процес прозорим і знищуємо шмат корупційної складової, яка існує у цій сфері.
Ми придумали ідею, проте не врахували багато нюансів. Після спілкування з великою кількістю менторів з різних сфер, почали «випливати» додаткові речі, які ми не продумали: юридичні моменти, як правильно орендувати комунальні приміщення, як перераховувати їм кошти. Але після допомоги ми все виправили і у фінальній презентації все було чітко та грамотно.
Наша команда складається з п’яти осіб. Ми навчаємось за програмою «Інтернет речей» у НУ «Львівська політехніка». Це програма Львівського ІТ-кластеру. Ми з першого курсу розробляємо проекти, які мають вирішити певні проблеми. Часто ходимо на конкурси. І вирішили, що ідеатон – це саме та подія, де ми можемо реалізувати ідею, яка буде корисною місту.
Читайте також: «Логотип ми спеціально робили більш абстрактним, закладали туди багато сенсів», – розробник (ВІДЕО)
Конкурс тривав 2 дні. У перший день ми формували ідею, обговорювали її з менторами, аналізували проблеми. На початку ми планували робити платформу, яка стосуватиметься лише шкіл, проте зрозуміли, що є дуже велика кількість інших комунальних закладів. Відповідно, ми досліджували ринок, працювали над аналізом. На другий день ми вже створювали продукт: сайт, дизайн. У кінці дня ми презентували мінімальний вигляд платформи.
Зараз ми ще обговорюємо, як нам це реалізувати. Можливо, доведеться залучати додатково людей. Проект має бути реалізований у співпраці з міською владою. Це є умова конкурсу. Також будемо закликати до співпраці комунальні заклади Львова. У разі успішного запуску – плануємо поширити платформу на інші міста.
Спочатку плануємо запустити веб-сайт, а після успішного запуску створюватимемо мобільну аплікацію. Сайт буде доступний, як для користувача, який хоче орендувати приміщення, так і для представників комунальних закладів. Для других буде зручна система адміністрування, аби вони могли ефективно використовувати приміщення у своєму закладі. Жителі міста у реальному часі бачитимуть статистику використання приміщень.
Ми відкриваємо нішу для відкритої конкуренції. Керівник однієї установи може бачити кількість оренд у конкурентів і аналізувати причину. Наприклад, в одному закладі є проектор, і через це його частіше орендують, тому керівник конкурента може це побачити і придбати проектор собі , а також продумати чим його заклад може привабити орендарів. Це допоможе отримувати додатковий дохід у бюджет.
У нас на етапі розробки ще один проект, який ми представлятимемо на конференції у Німеччині. Це проект «Розумний рюкзак» – “KLUNOK” (klunok.com). З ним ми перемогли у програмі «StartUP Прорив» від школи стартапів «Львівської політехніки». Сенс рюкзака у тому, що він допомагатиме здоров’ю вашої спини. У ньому велика кількість датчиків, які підключаються до вашого смартфону і в режимі реального часу рюкзак контролює поставу, завантаженість спини та рівень плечей. Додаток допомагатиме персональними рекомендаціями для здоров’я. Окрім цього, він є захищеним. При відкритті рюкзака надсилатиметься сповіщення,крім того, в разі викрадення, ви зможете відстежити його локацію.
Читайте також: З вулиць Львова припинили забирати покинуті автівки
Світлана Самборська
----------
2019-02-01
У Львові відбудеться форум організаторів подій: розкажуть, як гасити «пожежі»
Серед спікерів Event Industry Forum – маркетолог Андрій Федорів, продюсер Юрій Нікітін та організатори фестивалю електронної музики Tomorrowland
Упродовж двох днів – 8-9 лютого – на «Арені Львів» триватиме другий Event Industry Forum, який збере спільноту фахівців івент-індустрії з усієї країни та з-за кордону – професійних організаторів подій, маркетологів, топ-менеджерів компаній, HR-спеціалістів. Під час форуму діятимуть вісім тематичних майданчиків, де відбуватимуться лекції, панельні дискусії, майстер-класи і тренінги.
Про це у коментарі Galnet розповів організатор Event Industry Forum Денис Ринський.
«Ми запросили тих, хто знає, як організовувати події на найвищому рівні. До прикладу, приїде Ірфан ван Евік – засновник бельгійського фестивалю електронної музики Tomorrowland. У 2018-му вони продали 400 тисяч квитків за 2 години. Продюсер Юрій Нікітін розповість про те, як створити найуспішніший музичний проект. Тема виступу його колеги Анни Міщенко стосуватиметься роботи організатора із зірковими артистами», – розповів Денис Ринський.
За його словами, форум матиме декілька тематичних напрямків. На головному з них говоритимуть про фундаментальні теми в галузі. Про найкращі інструменти для заходів бізнес-сегменту і про секретні кейси майбутнього ділових заходів розкажуть на майданчиках Business і Convention.
Напрям Public – це професійний простір для організаторів масштабних подій, а Wedding Planet – тренди в організації найкращих весіль.
«Також у рамках форуму відбудеться виставка обладнання, технологій та послуг івент-галузі. А у спеціальній номінації «Burning Bike. За мить до факапу» нагородимо тих організаторів, які знаються на форс-мажорному менеджменті, які знаходили вдалі рішення, аби не допустити якихось серйозних помилок і курйозів. Їм ми вручатимемо своєрідні вогнегасники», – додав Денис Ринський.
Цього року на форум приїдуть представники Національного Реєстру Рекордів України, адже захід має всі шанси встановити національний рекорд у номінації «наймасовіший форум у сфері event-індустрії».
За словами організаторів, на Event Industry Forum завітає понад 1000 представників галузі. Минулого року ця цифра була на 200 відвідувачів меншою.
Читайте також: «Ми не знімали крові і жорстокості»: у Львові презентували фільм «Крути 1918»
Орест Дрималовський
----------
2019-02-01
Відомо, як себе почуває чоловік, на якого впала частина фасаду на Дорошенка
Випадок трапився на вулиці Дорошенка, 14
Будинок, з якого відвалився фасад належить до ОСББ. Частина будівлі травмувала 50-річного чоловіка, який проходив повз. З розбитою головою його госпіталізували у 8-му клінічну лікарню.
Черговий лікар повідомив Galnet, що потерпілий у задовільному стані. Йому надали медичну допомогу, оглянув нейрохірург, провели обстеження та відпустили на амбулаторне лікування.
Голова Галицької районної адміністрації Андрій Зозуля повідомив, що місце події обгородили. Балансоутримувачу видадуть припис на додаткове обстеження фасаду будинку для виявлення аварійних елементів.
Заступник міського голови з питань житлово-комунального господарства ЛМР Сергій Бабак у коментарі Galnet розповів, що за стан елементів будівлі відповідають його мешканці:
«Фасад – це спільна сумісна власність мешканців будинку. Кожен має відповідати за будівлю, в якій мешкає і, коли з балкону щось падає – це не вина райдержадміністрації, це не вина комунальників, це вина власника квартири і цього балкону. В Європі за це просто шалені штрафи. Якщо людина живе у старій частині міста і не виконує приписи, то її можуть виселити і квартиру виставити на продаж».
Читайте також: «Ми не знімали крові і жорстокості»: у Львові презентували фільм «Крути 1918»
Фото: Юля Василина
Світлана Самборська
----------
2019-02-01
«Ми не знімали крові і жорстокості»: у Львові презентували фільм «Крути 1918»
Після допрем’єрного показу глядачі мали можливість поспілкуватись зі знімальною групою
У львівському «Кінопалаці» презентували український історичний екшн «Крути 1918» режисера Олексія Шапарєва. У прокаті фільм з’явиться з 7 лютого. Допрем’єрний показ відбувався одночасно у трьох залах кінотеатру – стрічка зібрала аншлаг.
Читайте також: Реконструкція площі перед Головним залізничним вокзалом: що зміниться?
Як зазначають творці фільму, «Крути 1918» – не реконструкція трагічних подій, а художній фільм. Зйомки почались у вересні 2017-го і тривали до січня минуло року. У процесі задіяли понад тисячу акторів, а у батальних сценах взяли участь і представники Нацгвардії.
«Ми працювали за таких умов, які були у 1918-му, – люті холоди, – розповів актор Андрій Федінчик, який зіграв роль Олекси Савицького. – Виснажливі зйомки тривали по 16-18 годин. Взагалі не хочеться війни
 І посил нашого кіно у тому, що потрібно літати у космос, відкривати нові планети, навчатись, але коли ворог приходить зі зброєю – доводиться відповідати так, як він на це заслуговує».
В основі сценарію – реальна історія бою на залізничній станції Крути взимку 1918-го. На тлі доленосних подій двоє синів генерала Савицього – Олекса та Андрій – закохуються у Софію. Тим часом більшовики підступають до Києва, місто кишить «червоними» агентами.
Уряд УНР кидає на боротьбу з ворогом усі боєздатні частини армії – з юнкерами і студентами. Чотири сотні непідготовлених юнаків, серед яких Андрій та Олекса, виступають проти 4-тисячного війська Муравйова.
«У фільмі я навмисно відходжу від крові, жорстокості і жахіть, – розповідає у коментарі Galnet режисер фільму Олексій Шапарєв. – Ви не побачите у нашій роботі облич «червоних». Нас консультували декілька істориків. Але мушу зізнатись, версії кожного з них певною мірою відрізнялись. Ми намагалися використати у фільмі найбільш виважені позиції. Наприклад, були дискусії стосовно дати бою або ж порядковості кольорів українського прапора».
Читайте також: На лижах і з автоматами: як чоловіки та жінки змагалися у військовому біатлоні (ФОТО)
Нагадаємо, проект фільму став одним з переможців Дев’ятого конкурсного відбору Державного агентства України з питань кіно у сесії ігрових тематичних фільмів (до 100-річчя проголошення Української Народної Республіки, до 100-ї річниці Бою студентів під Крутами) та отримав 26 мільйонів гривень державної фінансової підтримки при загальному бюджеті 52 мільйони гривень.
Орест Дрималовський
----------
2019-02-01
На лижах і з автоматами: як чоловіки та жінки змагалися у військовому біатлоні (ФОТО)
У ІІ етапі змагань свої сили спробували чотири збірні команди. Змагалися військові у Стрию на базі Теребовлянського зенітного ракетного полку ПвК «Захід»
Обов’язкова умова – в кожній збірній мала бути жінка. Про це повідомили у прес-службі Повітряного командування «Захід».
Читайте також: З вулиць Львова припинили забирати покинуті автівки
«У такому форматі змагання проводимо вперше. Дистанція 5000 метрів, зі спорядженням. Чотири кола по 1250 метрів і три стрільби: стоячи, з коліна і лежачи. Відстань до мішеней – сто метрів, – розповів начальник служби фізичної підготовки і спорту Командування ПС ЗС України полковник Володимир Білуха.
Перемогу серед військовослужбовців-жінок здобула старший солдат Іванна Бахарєва із Севастопольської бригади тактичної авіації імені Олександра Покришкіна ПвК “Захід”. Чоловічу першість на цьому етапі виборов капітан Віктор Романюк ЦУО ПвК «Центр».
У командній першості золото здобуло ПвК «Центр», срібло – ПвК «Захід», бронзовим призером стала команда ПвК «Схід».
Суддівська бригада уже сформувала збірну Повітряних Сил, яка найближчим часом відстоюватиме честь виду у Десні на Чемпіонаті Збройних Сил України із зимового військового біатлону.
Юлія Василина
----------
2019-02-01
Мобільна наукова лабораторія відвідає школи: графік на лютий
Учні чотирьох шкіл та ліцею, матимуть змогу познайомитися з різними науковими явищами
Наукову лабораторію місто придбало у 2018 році. На неї витратили близько 2 мільйонів гривень. Кожен експонат обладнаний не лише інформаційним стендом. Його можна випробувати на практиці, повідомила прес-служба ЛМР.
Лабораторія складається з 10 експонатів, які розкривають фізичні явища: «Діапазон слуху», «Брахістохрона» «Архітектурні арки», «Слухаючи кістьми», «Магдебурський експеримент», «Вентилятор Бернуллі», «Внутрішні напруги — конструкції під тиском», «Перевернутий зір», «Дірка у воді», «Людина-пазл».
«Є багато явищ, які діти бачать в повсякденному житті, і не розуміють, чому так відбувається. У цій науковій мобільній лабораторії це можна пояснити науково. Тому така навчальна лабораторія буде мандрувати школами, щоб кожна дитина мала можливість побачити, спробувати, попрацювати на такому приладі та отримати розуміння явищ, які вона бачить у житті», – розповіла начальник управління освіти ЛМР Зоряна Довганик.
Вчителі, які проводитимуть інтерактивні заняття у навчальних закладах, пройшли спеціальне навчання та дізналися, як користуватися експонатами мобільної наукової лабораторії.
Впродовж лютого мобільна наукова лабораторія подорожуватиме 4-ма школами Львова: № 7 (з 4 по 8 лютого), № 78 (з 11 по 15 лютого),№96 (з 18 по 22 лютого) та до ліцею імені В. Симоненка (з 25 лютого по 1 березня).
Читайте також: Реконструкція площі перед Головним залізничним вокзалом: що зміниться?
Світлана Самборська
----------
----------
2019-02-02
У Львові провакцинованих собак маркуватимуть кліпсами іншого кольору
Колір кліпс змінюють щороку, щоб знати, коли тварину востаннє вакцинували і стерилізували
У 2019 році собакам, яких відпускають з ЛКП «Лев», одягатимуть на вуха червоні кліпси.
Про це повідомили на офіційній сторінці підприємства у Facebook..
«Така позначка на вушку у вуличного чотирилапого означає, що собаки пройшли вакцинацію від сказу в ЛКП «Лев» та були внесені до електронної бази даних безпритульних тварин. 2018 року колір кліпс був рожевим», – пояснили в ЛКП «Лев».
Читайте також: Реконструкція площі перед Головним залізничним вокзалом: що зміниться?
Кліпси виготовлені з пластику, з одного боку на них вказано назв підприємства, з іншого – номер собаки.
«Упродовж 2019 року тварини із рожевими кліпсами будуть повторно відловлені та доставлені на наше підприємство, де вони знову пройдуть вакцинацію від сказу. А ще ми будемо шукати для них родину для прилаштування та обов’язково опублікуємо їхні фото на наших інтернет-сторінках та у ЗМІ», – додають в ЛКП «Лев».
Юлія Василина
----------
2019-02-02
ПЦУ чи УПЦ МП: як релігійній громаді перейти до Помісної церкви
Чи зможуть громади Московського патріархату й надалі називатись Українською православною церквою?
У січні Верховна Рада ухвалила законопроект, що передбачає механізм зміни підпорядкування релігійної організації. Хто скликає збори громади, яка кількість учасників може ухвалювати рішення та чи зможуть громади Московського Патріархату називатись Українською православною церквою – на запитання Galnet відповідає директор департаменту у справах релігій та національностей Міністерства культури України, релігієзнавець Андрій Юраш.
По-перше, є визначення, хто є членом релігійної громади, а також задекларовано процедуру – вільне волевиявлення. Громада сама визначає та виключає членів громади у порядку, встановленому її статутом. Ця норма взята безпосередньо із рішення Європейського суду з прав людини, прийнятого 2007 року за позовом Святомихайлівської парафії проти України, коли на той час Українська держава не гарантувала можливості переходу Святомихайлівської парафії з Московського патріархату до Київського. Тобто визначення членства – з європейського законодавства.
По-друге, закон чітко визначає головний механізм реалізації права на зміну. Це – загальні збори громади, що скликаються її членами. Цим усувається спекуляція, що, мовляв, збори в якихось статутах може зібрати тільки настоятель або ж лише з благословення настоятеля. Ні. Будь-хто з членів релігійної громади може зібрати збори.
Зміна підлеглості не впливає на характер власності. Якщо громада змінила своє підпорядкування, то всі майнові права за нею зберігаються.
Зазначається, якою кількістю приймаються рішення на загальних зборах – не менш як двома третинами від складу громади.
Також задекларовано визначення повноважності загальних зборів. Повноважність загальних зборів прописана у статуті релігійної громади. Там завжди зазначається, скільки потрібно зібрати членів громади – половину, дві третини чи 90%.
Рішення, прийняте на загальних зборах, закріплюється підписами членів громади – має бути письмова фіксація цього акту.
Зміна підлеглості жодним чином не впливає на характер власності. Якщо громада змінила своє підпорядкування – і це відбулося у законний спосіб, закріплений підписами – то всі майнові права за нею зберігаються. Ніхто цього майна не може відчужити.
Читайте також: Сокальщина стала першим районом Львівщини без церков Московського патріархату
Якщо почався процес переходу, то в такому разі забороняються і будуть визнані нечинними будь-які дії стосовно права власності. Наприклад, у громаді почалися рухи, щоб змінити підпорядкування. В той же час хтось намагається із власності громади перереєструвати майно на власність конкретної особи – скажімо, священнослужителя. Такі дії – продаж, обмін, застава, іпотека, безоплатна передача у власність чи в управління – тепер заборонені.
Якщо почався процес переходу, то забороняються і будуть визнані нечинними будь-які дії стосовно права власності
Також прописуються права меншості, яка не погодилась із рішенням. Вона – меншість – може заснувати власну релігійну громаду.
Реєстрація змін відбувається у державному органі, що здійснював реєстрацію релігійної громади.
Тепер законодавство детально прописує процедуру реєстрації. Раніше не було чіткої й універсальної схеми в масштабах України. Відтепер неможливо, щоб у різних регіонах по-різному реєстрували релігійні громади.
Крім того, внесено зміни до закону «Про державну реєстрацію юридичних осіб, фізичних осіб-підприємців та громадських формувань» – і це величезне досягення України. До того ж прийняте на вимогу релігійних організацій, які раніше реєструвались у два етапи. Тепер функції державного реєстратора закріплені за тим самим органом, який реєструє статути – за Департаментом у справах релігії і національностей Міністерства культури, а також за підрозділами обласних держадміністрацій.
20 грудня 2018 року депутати Верховної Ради ухвалили закон №5309, який зобов’язує релігійні організації, що входять до релігійних об’єднань, чий центр знаходиться у країні, яка визнана агресором, вказати свою підлеглість у назві. Визначено чіткі критерії тих релігійних організацій, що мають свій центр у країні-агресорі.
Релігійні громади обов’язково мають внести зміни до статутів у частині назви. На це їм дається 9 місяців від 26 січня, а всім іншим організаціям – 3 місяці. Інші організації – це центри, єпархіальні управління, монастирі, духовні школи, місії і братства.
Релігійні громади обов’язково мають внести зміни до статутів у частині назви. На це їм дається 9 місяців від 26 січня, а всім іншим організаціям – 3 місяці.
Поки що такі релігійні організації і громади мають можливість визначитись, як себе називатимуть. Можуть назватися Російською церквою, Великоруською церквою, Московською церквою, Польською, Брянською, Воронезькою, будь-якою. Поки що це є їхнє право.
Ті державні органи, що реєструють і перереєстровують їхні статути – Департамент у справах релігій і національностей Міністерства культури або підрозділи облдержадміністрацій, які займаються реєстрацією релігійних організацій.
Держава не зможе визнавати за ними назву «Українська православна церква»
Побачимо. Закон чітко не прописаний. Але у такому разі їхні статути втратять чинність у частині назв. Фактично ці церкви опиняться без найменувань. Держава не може визнавати за ними назву «Українська православна церква», а відтак буде змушена назвати, як вважатиме за потрібне.
Читайте також: Міністерство юстиції офіційно зареєструвало Українську православну церкву
Орест Дрималовський
----------
2019-02-02
«Доступні ліки»: в оновленому переліку тепер 258 препаратів
Тепер для лікування серцево-судинних захворювань, діабету 2 типу та бронхіальної астми пацієнти зможуть отримати 64 безоплатних препарати
У МОЗ затвердили новий перелік препаратів програми «Доступні ліки». В оновленому реєстрі тепер 258 препаратів, з них 64 є безоплатними для пацієнтів, інші ж – з невеликою доплатою. Найдешевший препарат, який на 100% оплачує держава, коштує всього 4,76 гривень, а найдорожчий – 898,22 гривень.
На наступні півроку фармвиробники гарантують 39 мільйонів упаковок препаратів для пацієнтів, 16 мільйонів з яких пацієнти зможуть отримати безоплатно.
Наприкінці минулого року Уряд ухвалив зміну, що дала можливість усім виробникам, що запропонували ціни на свої препарати не вище за 10% від найнижчої вартості препарату за діючою речовиною, знизити ціни та долучити свої препарати до переліку безоплатних для пацієнта. Саме така зміна дозволила розширити перелік препаратів, що відшкодовуються на 100% – з 23 торгових найменувань до 64. До слова, у старому переліку було 59 безоплатних препаратів.
Читайте також: Як у 2019 році рахуватимуть лікарняні
Нагадаємо, у 2018 році Львівська область увійшла в п’ятірку лідерів реалізації програми.
Мар'яна Галькович
----------
2019-02-02
«Їхня валюта – це зуби собак». Як український фотограф їздив в експедицію до племені канібалів
 Влад Куций – професійний експедиційний фотограф, у морозному Львові він розповів про свою експедицію до теплих азійських країн
Влад – професійний експедиційний фотограф, засновник команди мандрівників Adventure Monsters. Його роботи регулярно публікуються в National Geographic, Canon, The North Face, NatGeo Traveler, The Village і т.д.
Папуа – одна з двох автономних провінцій Індонезії. 90% території –непролазні джунглі. Більшість тварин та рослин – ендеміки, яких більше ніде не побачиш.
Папуа – це недешево. Добиралися туди два дні. З Індонезійською провінцією у нас безвізовий режим, там можна перебувати місяць, на який ми і залишилися на острові. Із собою наймали двох перекладачів, портерів (люди, що переносять багаж) та фіксерів (люди, що вирішують проблеми). Без фіксера у джунглі дуже ризиковано йти.
Фіксер нам дуже допоміг, коли ми загубили в Папуа паспорт дружини в аеропорту, який більше схожий на ангар. Паспорт випав десь у канаву, і ми полетіли без нього. Так літали ще тричі, доки не знайшли паспорт, наступним чином: фіксер говорив «ці люди зі мною» – і ми заходили на борт.
Читайте також: На край землі за пташками – львів’янка про свою подорож до Нової Зеландії
Але потрібно завжди бути готовим, що фіксер тебе може кинути посеред експедиції. У вас із ним усний договір, у них навіть потиснути руки не вважається за домовленість. Фіксери – місцеві люди, однак вони можуть жити більш цивілізовано, ніж люди в племенах.
Ніяких прививок для в’їзду в країну не робили. Але там малярія. Від малярії таблеток, які повністю виліковують, немає. В Україні я знайшов тільки двох лікарів, які беруться за її лікування.
У Папуа ми відвідали плем’я караваїв, яких також знімав Дмитро Комаров для програми «Світ навиворіт».
Ми пливли човном 4 дні, щоб дістатися племені.
Племена, що живуть у джунглях, не мають грошей. Їхня валюта – це зуби собак. Чим більше собак і свиней мають, тим багатші. Свиня у них обмінюється на дружину.
Це плем’я – канібали. Вони білих людей не їдять, бояться. Вважають, що ми світимося вночі через колір шкіри. Говорять, що їдять собі подібних не тому, що голодні, а тільки якщо вважають, що в них вселився злий дух.
Щоб сфотографувати цей будинок, зведений на висоті 44 м, я піднімав дрон.
Тут лазять по деревах так, як ми ходимо по вулиці. Дерево слизьке, мокре, а людина з легкістю залазить наверх.
У людей цього племені дуже мускулисте тіло. Одягаються вони у тоненький пояс з листочком і все. Я вирішив сказати вождю, що в нього класне тіло. Що ми вдома, щоб мати таке, ходимо до тренажерного залу. Перекладачі це переказують, а потім я розумію, що вождь взагалі не знає, що є за межами його світу – джунглів, як він може зрозуміти, що таке тренажерний зал. Тоді я пояснюю: ми ходимо у таке спеціальне місце, за яке ми платимо, де тягаємо тяжкі предмети. Він нерозуміюче дивився на мене.
Люди у джунглях не знають скільки їм років. У них немає поняття часу. На фото син вождя. Йому приблизно шість років. Своїй дитині вони не дають ім’я десь до 1,5 року, бо та може не вижити.
Читайте також: «Якби зі мною була сім’я – я би залишився жити в Антарктиді»: львівський полярник Ігор Дикий
Усе плем’я караваїв налічує десь 3000 осіб. Плем’я поділене на клани і на фото вождь одного з кланів. У кожного клану є своя територія, сім’ї одного клану живуть на відстані 2-3 км.
Будинки будують так високо, бо воюють з іншими племенами, і так зручніше стріляти. А також знизу живе казуар – найнебезпечніший нелітаючий великий птах, подібний до страуса.
Кури, яких тримає плем’я, мають гнізда десь на рівні 3 метрів від землі, можуть залітати і на вищі дерева.
Усі пляшки, які до них приносять гості, просять залишати, бо в них потім набирають питну воду.
Коли піднімаюся на гору, то не роблю тільки пейзажні фото. Я знімаю сам процес сходження на вершину. Фотографую у тих умовах, коли не хочеться нічого робити – коли брудно, коли лінь, коли складно дихати. Щоб робити фото в гірських умовах чи в джунглях необхідна хороша фізична підготовка. Потрібні навички альпінізму. Треба встигати швидко робити кадри і не відставати від команди.
Читайте також: Врятувати «Копернік»: чи дадуть «зелене світло» найстарішому кінотеатру у Львові
Цей кадр із вулканом Бромо в Індонезії потрапив у National Geographic. Спершу я був незадоволений тим, що потрапив на активний вулкан, бо планував зайти у кратер. Але буквально перші дві хвилини світанку дозволили зробити фото з таким освітленням.
Я роблю знімки не тільки на фотоапарат, а й на все, що є зручним для передачі того самого моменту. Це можуть бути GoPro, телефон чи дрон.
Працюю заради одного кадру. Я не знімаю момент по 50 разів. Якщо впіймав – задоволений.
Рекомендація фотографам: доки не обробите і не опублікуєте свій кадр, вважайте, що його не існує.
Усі фото – Влад Куций в Instagram.
Читайте також: Наркотики, проституція, СНІД: відверта історія львів’янки, яка почала життя заново
Ріна Ісаєва
----------
2019-02-02
Як у 2019 році рахуватимуть лікарняні
Потім гроші платитиме Фонд соцстрахування
Про це повідомили у відомстві.
Читайте також: Показник газу можна подавати через Viber: як це зробити
Сума допомоги залежить від вашого трудового стажу:
– стаж 3 роки – 50% середньої заробітної плати;
– від 3 до 5 років – 60% середньої заробітної плати;
– від 5 до 8 років – 70% середньої заробітної плати;
– понад 8 років – 100% .
Нагадаємо, у 2019 році лікарняні листи можна буде отримати онлайн.
Юлія Василина
----------
2019-02-02
На Львівщині щодня розмитнюють 350 автівок, – ДФС
Це у чотири рази більше, ніж у листопаді 2018 року
Державному бюджету це вже додатково принесло понад 4 мільярди гривень. Про це розповів начальник львівської митниці фіскальної служби Левко Прокіпчук:
«Починаючи із січня місяця на львівській митниці щодня оформляють 350 – автомобілів на єврономерах. Причому, що до 24 листопада оформлялося в середньому 7 авто щодня».
Читайте також: Як школи, бібліотеки та медіатеки можуть заробляти у позаробочий час: стартап львівських студентів
Нагадаю, що з 24-го листопада автомобіль на євро номерах можна розмитнити на будь-якому пропускному пункті. Додам, якщо водій має на руках митну декларацію та набір потрібних документів, він має право розмитнити свій автомобіль в той самий день.
Софія Лопатка
----------
2019-02-02
Чи можна кавою запивати їжу та для кого цей напій корисний?
Імунолог та наукова блогерка Дар’я Озерна спростувала міфи
На лекції, яку Lviv Open Lab організував у кіноцентрі Довженка, Дар’я Озерна наголосила: універсального правила щодо вживання кави немає. Потрібно слухати, як ваш організм реагує на цей напиток.
Читайте також: 32 кілограми цукру на рік та 60 тонн їжі за життя: як харчуються українці
«Якщо ви випили каву і добре себе почуваєте, то вона може бути корисною для серця. Ви її дійсно можете пити багато, якщо звичайно вас не болить шлунок і ви її п’єте без цукру. Якщо ж вам від кави тривожно, болить серце, то варто зменшити вживання кави. Або ж пийте декофеїнізовану каву. Але вибирайте декофеїнізовану каву швейцарським процесом, бо він запатентований саме швейцарцями. Вона справді корисна для серця, дуже добре заходить годуючим мамам», – пояснює Дар’я.
«Оскільки вона кисла, то викликає «евакуацію» їжі зі шлунку. Як це відбувається? Їжа проштовхується вниз до сфінктера нижнього. А кава там все робить кисло. Сфінктер це сприймає як шлунковий сік, відкривається і пропускає їжу далі. І їжа недоперетравлена покидає шлунок. Далі вона буде погано перетравлюватися і трохи підгнивати. Щоб проштовхнути і перетравити їжу далі, то краще запивати її теплим чаєм або теплою водою з лимоном». 
А от запивати їжу водою можна і треба, бо так ви допомагаєте травній системі. Тож думка, що водою можна розбавити шлунковий сік і їжа буде перетравлюватися погано – це міф.
Юлія Василина
----------
2019-02-02
Згадати Кузьму: 10 цитат співака, які зворушують серце
Сьогодні минає 4 роки з дня загибелі українського артиста та громадського діяча – Андрія Кузьменка
Мільйонам українців важко було повірити в те, що у страшній ДТП загинув саме він: щирий, мудрий та завжди усміхнений Кузьма. Таким він і залишився у наших споминах. Galnet зібрав 10 влучних цитат Добряка, які не втрачають своєї актуальності:
«Змінюйте світ на краще, піклуйтеся про нього, тому що ви в ньому живете!»
«Колись мені часто давали поради. Я не прислуховувався, бо був дурний. А тепер не прислуховуюсь, бо вже мудрий. Тоді тратив час на то, щоб обламати собі роги. Тепер змушую себе прислухатися до порад людей, які досягли більше, ніж я».
«Що більше хочеш від життя – тим менше воно хоче тобі дати».
«Усі ці вишиванки на машинах, жовто-блакитні паркани, пофарбовані по іржі
 Ці люди дотримуються якоїсь своєрідної естетики. Бо якщо ти робиш надовго – то малюй під лінійку, очисти від іржі
 Я б не хотів, щоб в моїй країні були такі паркани або зупинки, на яких «Слава Україні» косо-криво написано. Ось така й країна, у принципі, як ті написи».
«Якщо хтось плюнув тобі на плечі, є надія на те, що він просто не доплюнув на того, хто йшов перед тобою».
«Хотіти в цьому світі – взагалі велике щастя. Треба дякувати Боженьку, що ти ходиш на двох ногах і що в тебе нічого не болить. Не розумію тих, хто каже: «О, голова болить» чи «Не знаю, у яких туфлях в театр іти». Брав би мухобійку із другого боку по чолі. Сходіть в «Охматид» і подивіться на тих діток, які ще не прийшли у світ, а вони вже із тих списків викреслені».
«Краще висушити одну дитячу сльозу, ніж пролити ріки крові».
«Я впевнений, якщо людина щаслива, вона скрізь знайде привід для гарного настрою. Ось, приміром, ти їдеш на машині, поспішаєш. Тут корова переходить тобі дорогу. Щойно ти під’їхав до неї впритул – скотинка стала, граційно прогнувшись, губки склала і наклала «соковитий ляпас» на твою машину. Замість того, щоб кричати на пастуха, ти радієш. Корівка збагатила землю і твою машину. Яка краса!»
«Краще бути оптимістом, який нічого не знає, ніж загинатися і ростити собі горб від того, що навколо самі проблеми».
«Помітив, що для того, щоб зробити людину щасливою, не потрібні якісь величезні простори. Досить включити фантазію і облаштувати той мінімум, який вже є, щоб відчувати себе краще».
Читайте також: «Ми не знімали крові і жорстокості»: у Львові презентували фільм «Крути 1918»
Мар'яна Галькович
----------
----------
2019-02-03
«Буває, що просто їду навмання»: Львівський фотограф розповів про небанальні мандрівки
Зі своїх мандрівок він привозить багато емоцій та вражень і, звісно, тисячі фотографій
А про Непал, Індонезію, Грузію та інші країни, у яких побував, може розповідати годинами. І, повірте, це не будуть банальні розповіді про найвизначніші туристичні пам’ятки, бо в пошуках пригод він мандрує туди, куди туристів зазвичай не возять. Про це та багато іншого у програмі #Люди_дії на радіо FM Галичина розповів львівський фотограф та мандрівник, засновник і викладач Школи фотографії імені Дієґо Марадони та один із засновників Агенції пригод ВЙО Максим Баландюх.
На курсах фотографії часто розповідають, що люди найчастіше стають фотографами з двох причин. Перша – у них народжуються діти, і вони хочуть наробити їм багато дитячих фотографій. Друга – вони часто подорожують і вчаться фотографувати для того, аби мати на згадку багато красивих фото. Я став фотографом із тих же причин. Я обожнюю ходити в походи і знімати різноманітні красоти, купив собі професійну камеру після народження доньки, плюс – у мене батько фотограф. А нині фотографія – це для мене і хобі, і робота, і все одразу.
Я прихильник теорії, що фотографія – це така річ, яка всім під силу, якщо трохи підівчитися, звісно (посміхається – ред.). Тому і вирішив заснувати фотошколу. Звичайно, вечірні або ранкові курси – це не професійна академічна освіта, але коли я відкривав школу імені Дієго Марадони, то і не хотів, щоб це було щось академічне. Я хотів, щоб там викладали зрозуміло і весело. Тому викладачі на заняттях розповідають не нудну інформацію, а таку, щоб людям було корисно слухати. Що ж до нашого патрона Дієго Марадони, то це як лакмусовий папірець. Тобто в нас навчаються люди, які мають почуття гумору. Якщо вони не розуміють, навіщо фотошколу називати іменем футболіста, то шукають інше місце для навчання.
Читайте також: «Їхня валюта – це зуби собак». Як український фотограф їздив в експедицію до племені канібалів
Мені подобається фотографувати такі сюжети, які ніби повертають тебе в минуле. Я люблю фотографувати побут людей і порівнювати свої кадри зі світлинами, які робили багато років тому. Де я такі найчастіше знаходжу? Наприклад, в Індонезії. Це просто дуже унікальна країна: там тепло, завжди усміхнені і позитивні люди, і це притому, що в них є багато проблем, урагани, землетруси, цунамі. Є ще Непал, який я дуже люблю, і в якому був уже десяток разів. Там дуже круті гори, а гори я обожнюю. Місцеве населення мешкає в маленьких дерев’яних хатках. Ті будинки мені дуже нагадують хатинки, які є в нас у Шевченківському гаю. Непал – то наче якась машина часу: їхні старі будиночки надзвичайно контрастують зі скутерами і людьми зі смартфонами в руках, які є повсюди.
Коли я подорожую за кордон, то хочеться відвідати таку країну, де буде цікаво і комфортно. Це має бути щось оригінальне, небанальне і справді особливе. Таке місце, де ти відчуваєш себе не просто туристом, а мандрівником, який пізнає світ. Також важливо мандрувати туди, де видатки будуть не дуже високими, куди можна знайти дешеві перельоти. Якщо ви хочете пригод, то їх треба шукати у непопулярних туристичних місцях. Із власного досвіду помітив, що часто ми просто боїмося чогось нового, мало буваємо в Азії чи, наприклад, в Африці 
 Боїмося, що там нас надурять, розведуть на гроші, та насправді все інакше. Наприклад, я одного разу забув у Непалі на зупинці свій фотоапарат, а коли повернувся, то він лежав на місці. Тобто ти реально прозріваєш, наскільки був упереджений до цих країв, і наскільки вони є іншими.
Якщо я подорожую сам, то буває таке, що просто їду навмання, куди подобається. Під час таких поїздок ти найчастіше знайомишся з місцевим населенням. Такий випадок у мене був на острові Балі: я заїхав на скутері в якесь село, куди недоїжджають туристи. Там було настільки круто, що я вирішив залишитись на ніч, але, зрозуміло, жодної резервації не мав. Тоді мало не все село вирішувало, де я маю заночувати, збиралось щось подібне на віче. І в результаті переговорів, місце для ночівлі мені таки знайшли (посміхається – ред.). Також із ночівлею в мене ніколи не було проблем у Грузії. Там люди настільки добрі, що одразу кличуть в гості.
Читайте також: На край землі за пташками – львів’янка про свою подорож до Нової Зеландії
Це наш спільний проект зі ще двома такими ж затятими мандрівниками Арсеном та Юлею. Я і раніше возив людей в мандри, але всі вони були, в першу чергу, пов’язані з фотографією. А потім під час однієї подорожі мої супутники кажуть: «Макс, а можна поїхати з тобою в подорож, але вже не як фотографи?». Тоді я зрозумів, що треба періодично розділяти фото і мандри, бо в подорожах часто хочеться просто відпочити і поспілкуватися з людьми.
Фото: Alena Nikolayevich, Надія Сибіра, Школа фотографії імені Дієґо Марадони, Юлія Сіра, Олег Харчев, Marian Striltsiv, Andriy Plyasun
Святослав Драбчук
----------
2019-02-03
У Львові вперше виступлять британські рокери Enter Shikari
Концерт відбудеться у рамках короткого туру Україною: окрім Львова, музиканти завітають до Києва та Дніпра
У перший день весни з сольним концертом у клубі FESTrepublic виступить британський гурт Enter Shikari. Раніше музиканти були хедлайнерами фестивалю ZaxidFest у селі Родатичі на Львівщині.
Сольні концерти гурту відбудуться у Львові (1 березня), Києві (2 березня) та Харкові (3 березня). Востаннє британські рокери виступали в Україні влітку 2018-го – на столичному фестивалі Atlas Weekend.
Група Enter Shikari з’явилась на музичні мапі Британії у 2003-му. У своїй творчості музиканти поєднують пост-хардкор, пост-рок та електронні жанри – від дабстепу до трансу та драм-н-бейсу. Найновіший – п’ятий за ліком – альбом гурту під назвою The Spark вийшов у 2017-му.
Авторитетні британські медіа (як-от Kerrang!) неодноразово відзначали Enter Shikari як один з найкращих концертних колективів країни.
Вартість квитків на львівський концерт колективу у у клубі FESTrepublic починається від 770 гривень.
Читайте також: “Ми не знімали крові і жорстокості”: у Львові презентували фільм “Крути 1918”
Орест Дрималовський
----------
2019-02-03
У Львівському аеропорту пасажирів побільшало майже на 130 тисяч
Кількість пасажирів стрімко зросла у січні 
У січні міжнародний аеропорт«Львів»імені Данила Галицького збільшив пасажиропотік на 48,5%. Загалом це 127, 1 тисяча пасажирів.
Міжнародними авіарейсами скористалися 113 тисяч пасажирів. Це на 58% більше, ніж минулого року.
Кількість пасажирів на внутрішніх рейсах не змінилася і складає понад 14 тисяч осіб.
Також збільшилась кількість рейсів. На міжнародних напрямках їх стало більше на 40%. А от на внутрішніх зменшилася на 15, 3%.
Порівняно з 2018 роком, кількість подорожуючих зросла майже на 519 тисяч пасажирів.
Читайте також: Як школи, бібліотеки та медіатеки можуть заробляти у позаробочий час: стартап львівських студентів
Світлана Самборська
----------
2019-02-03
На два роки до в’язниці – за примус до шлюбу
В Україні запрацювали зміни у законі «Про запобігання та протидію домашньому насильству»
В Україні вступила в дію зміна № 2229 до закону «Про запобігання та протидію домашньому насильству». Це означає, що через декілька років сімейного життя, чоловіки можуть «оговтатись» та заявити до суду, або в поліцію із заявою про примус до шлюбу. Згідно до нових норм цей шлюб можуть визнати недійсним, проте у законі досі неврегульовані норми, які встановлюють «долю» спільного майна нажитого у шлюбі.
В ефірі «5 каналу», кандидат юридичних наук Анна Маляр розповіла:
«Чоловіки отримують право звертатися до суду, якщо їх примушували вступати у шлюб. Я зараз розкажу, як це робиться, і багато чоловіків згадають, що так і було: тест на вагітність, дві стрічечки, а далі вибір – або ми одружуємося, або дитинка тільки моя і ти її не побачиш. Так, це шантаж, але у нас дуже багато шлюбів укладаються по факту наявності вагітності або фіктивної вагітності. Або батьки примушують», – констатує юрист.
За її словами, таких випадків дуже багато, тому чоловіки та жінки, які створили сім’ю не за власним бажанням можуть це довести.
За примус до шлюбу можна потрапити до в’язниці на 2 роки.
Читайте також: Показник газу можна подавати через Viber: як це зробити
Світлана Самборська
----------
2019-02-03
Крига тане: Жителів Львівщини попереджають про можливі паводки
Зараз рівень води у річках перебуває у межах норми
Через помітне потепління та сніготанення 3-5 лютого очікується руйнування криги та підйом рівнів води у річках у Львівській та низці інших областей.
Про це повідомили в Укргідрометцентрі. 
«Очікується руйнування льодових явищ з підйомами рівнів води над рівнями на річках Закарпатської області – на 0,5-1,5 м; на річках басейнів Сяну, Дністра (Львівська, Івано-Франківська обл.), Прута, Сірету (Чернівецька, Івано-Франківська обл.) – на 0,3-1,3 м, можливе формування заторів льоду з різкими коливаннями рівнів води», – йдеться у повідомленні синоптиків.
Читайте також: «Доступні ліки»: в оновленому переліку тепер 258 препаратів
Загалом, 3 лютого у більшості областей України прогнозують тумани з видимістю 200-500 м (І рівень небезпеки), а на дорогах – ожеледицю.
Андрій Теплий
----------
2019-02-03
Коли еко-бус їздитиме Львовом, щоб забрати на утилізацію лампи і батарейки
Еко-бус зупинятиметься у всіх районах Львова
Читайте також: Як школи, бібліотеки та медіатеки можуть заробляти у позаробочий час: стартап львівських студентів
Юлія Василина
----------
----------
2019-02-04
ДПА в 9-му класі: МОН внесло ще одні зміни
Третій предмет обиратиме педрада, але вона повинна обов’язково врахувати побажання учнів
Про це йдеться на сайті МОН.
У 2019 році випускники 9-х класів складатимуть державну підсумкову атестацію з 3-х предметів. Перший – українська мова, другий – математика, а третій – на вибір педради, але з врахуванням побажань школяра.
Читайте також: У ДПА з іноземної мови дев’ятикласникам додадуть аудіювання – Міносвіти
Обрати третій предмет можна з-поміж таких:
– для класів, де не вивчається мова національної меншини, – біологія, всесвітня історія, географія, зарубіжна література, іноземна мова (англійська, французька, німецька, іспанська), інформатика, історія України, правознавство, українська література, фізика, хімія;
– для класів з навчанням чи вивченням мови національної меншини – біологія, всесвітня історія, географія, література, іноземна мова (англійська, французька, німецька, іспанська), інформатика, інтегрований курс «Література», історія України, правознавство, мова національної меншини, українська література, фізика, хімія.
Юлія Василина
----------
2019-02-04
Переказати гроші у гривнях можна буде поштою
І для цього не потрібно відкривати рахунок
Національний банк України з 7 лютого видаватиме операторам поштового зв’язку ліцензії, які даватимуть їм право переказувати гроші у нацвалюті без відкриття рахунку.
Про це інформує прес-служба НБУ.
«Отримання зазначеної ліцензії дозволить операторам поштового зв’язку надавати послуги з переказу коштів у національній валюті без відкриття рахунків. Це сприятиме розширенню доступу населення до фінансових послуг та збільшенню користувачів таких послуг», – йдеться у повідомленні.
Читайте також: Як виглядає українська школа в Об’єднаних Арабських Еміратах (ВІДЕО)
Перш ніж дати оператору поштового зв’язку ліцензію, НБУ перевірить його структуру власності, ділову репутацію, професійну придатність та фінансовий стан.
Юлія Василина
----------
2019-02-04
ЛКП «Зелене місто» забракувало усі 17 ділянок, які ЛОДА пропонувала під сміттєпереробний завод
На підприємстві кажуть, жодна з 17 запропонованих ділянок не підходить для цієї діяльності
Львівська ОДА запропонувала 17 земельних ділянок, на яких потенційно міг би з’явитися сміттєпереробний завод. Проте, в ЛКП «Зелене місто» заявили, що жодна з ділянок не є придатною для таких потреб.
«Лише чотири ділянки з 17-ти відповідають хоча б критерію загальної площі, і лише 3 з них відносяться до земель державної власності. Серед запропонованих ділянок, наприклад, є землі комунальної власності Стрийської міської ради, на яких розташований діючий полігон ТПВ. Середня площа інших ділянок складає 3,35 га при необхідних 10 га для розташування комплексу і 30 га для розташування полігону», — розповів директор ЛКП «Зелене місто» Вадим Ноздря, передає прес-служба ЛМР.
За словами Ноздрі, саме обласна адміністрація з органами місцевого самоврядування повинна визначити розташування регіональних комплексів для перероблення та полігонів для видалення муніципальних відходів.
Найближчим часом має бути розроблений регіональний план, тому Львівська обласна державна адміністрація створила спеціальну робочу групу.
Читайте також: Уперше за 20 років. На станцію «Академік Вернадський» в Антарктиду поїдуть жінки
Світлана Самборська
----------
2019-02-04
У Львові оголосили дату та тему 26 BookForum
Фокусна тема 26 BookForum та 14 Міжнародного літературного фестивалю – назва одного з віршів Грицька Чубая
26 BookForum відбудеться у Львові 18-22 вересня. Цьогорічна фокусна тема – “Відшукування причетного”.
«На вибір цьогорічної фокусної теми надихнув один з віршів Грицька Чубая “Відшукування причетного”. До того ж, у 2019 ми відзначаємо 70 річчя від його дня народження», – пояснює автор концепції фокусної теми Вадим Карп’як.
Читайте також: Уперше за 20 років. На станцію «Академік Вернадський» в Антарктиду поїдуть жінки
Основні заходи 26 BookForum: 
26 Національний книжковий ярмарок
25 Церемонія вручення премії «BookForum Best Book Award»
15 Фестиваль дитячого читання «Книгоманія»
14 Міжнародний літературний фестиваль
11 Ніч поезії і музики
10 Всеукраїнський бібліотечний форум
8 Благодійна акція «Третій вік: задоволення від читання»
Читайте також: Російський ВНЗ використав фото УКУ для своєї реклами
Марічка Курило
----------
2019-02-04
Уперше за 20 років. На станцію «Академік Вернадський» в Антарктиду поїдуть жінки
На зимівлю в Антарктиду від України поїдуть 10 чоловіків та двоє жінок
Конкурсна комісія визначила основний склад 24-ої річної Української антарктичної експедиції. Вперше відбір проводили без гендерних обмежень. Антарктичний науковий центр МОН отримав рекордну кількість заявок. Усі необхідні документи подали 210 осіб: з яких –178 чоловіків і 32 жінки.
Керівником визначили відомого науковця зі Львова – Ігоря Дикого. Він є доцентом кафедри зоології Львівського національного університету імені Івана Франка. Про досвід зимівлі Ігор Дикий уже розповідав Galnet.
8 осіб вже мають досвід в експедиції, а четверо поїдуть вперше. Одна з жінок працюватиме на станції лікарем, а інша проводитиме біологічні дослідження.
Серед чоловіків також один вчений біолог, 2 – геофізики, 3 – метеорологи, а також системний механік, дизеліст-електрик, системний адміністратор зв’язку, кухар.
Семеро майбутніх зимівників – кияни, по одному зі Львова, Харкова, Одеси, Закарпаття та Херсонщини. Наймолодшому зимівнику 27 років, а найстаршому– виповниться 47.
Наразі всі спеціалісти мають пройти медичне обстеження та спеціальні кількаденні тренування перед виїздом в Антарктиду, який заплановано на кінець березня 2019 р., повідомили на офіційному сайті міністерства освіти і науки України.
Читайте також: «Їхня валюта – це зуби собак». Як український фотограф їздив в експедицію до племені канібалів
Світлана Самборська
----------
2019-02-04
Як переселенцям проголосувати на виборах. Інструкція
Про це повідомили у Міністерстві з питань тимчасово окупованих територій та внутрішньо переміщених осіб України
Аби мати змогу голосувати на виборах, внутрішньо переміщені особи мають особисто звернутися до органу ведення Реєстру виборців та написати відповідну заяву.
Для участі у голосуванні потрібно:
1)особисто звернутися до органу ведення Реєстру виборців для реалізації своїх виборчих прав;
2) написати та подати до органу вмотивовану заяву в якій вказати причину тимчасової зміни місця голосування;
3) особи, виборча адреса яких не міститься на тимчасово окупованих територіях, можуть не додавати до заяви документи, які підтверджують необхідність тимчасової зміни місця їхнього голосування;
4) орган ведення реєстру зобов’язаний тимчасово змінити місце голосування та видати виборче посвідчення;
5) у випадку призначення повторної процедури голосування, переселенець зобов’язаний знову пройти вищезазначену процедуру.
Як повідомляв Galnet раніше, кожен громадянин України може перевірити наявність свого імені у списку виборців через інтернет.
Читайте також: Львівська залізниця вперше за 4 роки закупить нові потяги для приміських сполучень
 
Світлана Самборська
----------
2019-02-04
Міноборони опублікувало фото гуртожитків нового зразка у Бродах
Там побудували два гуртожитки. Залишилося лише завершити ремонти всередині будівлі
Вони можуть вмістити 250 військовослужбовців-контрактників. Всього в Львівській області мають звести 16 гуртожитків поліпшеного типу. В одному з них, у селі Старичі Яворіського району, уже живуть 125 військових.
Читайте також: Петиція про легалізацію марихуани зібрала більше 12 тисяч підписів
Загалом проект будівництва включає 184 гуртожитки. Вони розраховані на 23 000 військовослужбовців по всій країні.
Юлія Василина
----------
2019-02-04
Російський ВНЗ використав фото УКУ для своєї реклами
Мова йде про Вищу Школу Економіки у Російській Федерації
Російський університет рекламував своє студентське містечко та навчальну програму в інтернеті.
Читайте також: «Буває, що просто їду навмання»: Львівський фотограф розповів про небанальні мандрівки
«Все б нічого, от тільки на стильному фото зображено не приміщення ВШЕ, а трапезна Українського католицького університету у Львові! Отака лагідна українізація. Пару років тому я писав про цю їдальню і публікував кілька фото, але й уявити не міг, що вже скоро російські виші почнуть рекламувати свої програми фотографіями звідти
 тепер провідні російські університети тягнуться до і намагаються брати приклад зі львівських – таки правда, що Україна це Європа. А це ж вони ще не бачили нової бібліотеки Католицького університету», – написав у Facebook співзасновник платформи масових безкоштовних онлайн-курсів Prometheus Іван Примаченко.
Юлія Василина
----------
----------
2019-02-05
Через 12 років населення України скоротиться на 7% – Інститут демографії
До 2031 року населення України зменшиться на 6,8%, а кількість працездатного населення скоротиться майже на 3 мільйони
Такий прогноз озвучила директорка Інституту демографії соціальних досліджень НАНУ Елла Лібанова.
“Чисельність населення з урахуванням Донбасу, але без урахування Криму, з поточних 42,2 млн осіб на початок 2031 року знизиться до 39,5 млн, а чисельність працездатного населення (за європейськими стандартами від 20 до 64 років) зменшиться з поточних показників 26,9 млн – до 24 млн осіб, через відтік робочої сили за кордон”, – прогнозує науковиця.
Читайте також: 32 кілограми цукру на рік та 60 тонн їжі за життя: як харчуються українці
За її словами, в україні лишається суттєвим перевищення кількості померлих над кількістю народжених: на 100 померлих – 58 народжених.
Додамо, що станом на 1 грудня 2018 року в Україні проживає 42 мільйони 177,6 тисяч людей. Дані розрахунку охоплюють усі регіони України, крім тимчасово окупованої території Автономної Республіки Крим і Севастополя.
Читайте також: У магазинах побільшало фейкових молочних продуктів: як купити якісне?
 
Андрій Теплий
----------
2019-02-05
Як зменшити ризик раку: 5 правил від Міністерства охорони здоров’я
За статистикою, щороку понад 140 тисяч українців дізнаються про діагноз – онкозахворювання
Знизити ймовірність захворіти на рак можливо,- про це йдеться на офіційному сайті Міністерства охорони здоров’я. Для цього необхідно щодня дотримуватися таких правил:
Читайте також: 32 кілограми цукру на рік та 60 тонн їжі за життя: як харчуються українці
Світлана Самборська
----------
2019-02-05
Правда на етикетці: президент підписав закон про маркування продуктів
За неточну інформацію про продукт, виробника можуть оштрафувати
У дію Закон «Про інформацію для споживачів щодо харчових продуктів» вступить через 6 місяців після опублікування. Про це йдеться на сайті Держпродспоживслужби.
Читайте також: В Україні створили нові стипендії для вчених
Що має виробник вказати на етикетці?
Інформація на етикетці має бути правдива і зрозуміла. В іншому випадку – штраф. Для юридичних осіб – це 15 мінімальних заробітних плат, а для фізичних осіб-підприємців – 10 мінімальних зарплат.
Юлія Василина
----------
2019-02-05
До Львова з Італії екстрадували підозрюваного у вбивстві
У 2015 році на одній із вулиць Львова убили чоловіка. Стрілець, який випустив у жертву кілька куль – член злочинного угрупування – втік за кордон, сподіваючись уникнути покарання і був оголошений у міжнародний розшук
У 2015 році на одній із вулиць Львова убили чоловіка. Стрілець, який випустив у жертву кілька куль – член злочинного угрупування – втік за кордон, сподіваючись уникнути покарання і був оголошений у міжнародний розшук. Про це повідомляє Нацполіція України на своєму офіційному сайті. Через кілька років на слід убивці вийшли оперативники внутрішньої безпеки НПУ і разом з Інтерполом та поліцією Італією затримали і доставили зловмисника до львівського суду.
Читайте також: Роми-злодії та їхні покровителі – львівські поліцейські: жертвам повернули кошти
Нагадаємо, у вересні 2015 року до одного з будинків у Львові на автомобілі «BMW» під’їхали невідомі особи у камуфляжній формі і розстріляли 50-річного чоловіка. Від отриманих поранень потерпілий загинув.
Читайте також: Суд пояснив, чому скасував на Львівщині заборону на російськомовний продукт
Невдовзі зазначену іномарку з номерами на чорному фоні співробітники міліції знайшли у середмісті. Причетним до смерті львів’янина виявився один з учасників місцевої організованої злочинної групи, раніше судимий за розбійні напади 1973 року народження. Наприкінці 2016 року зловмисника оголосили у міжнародний розшук.
В результаті оперативники внутрішньої безпеки НПУ встановили, що зловмисник ховається на території Італії. Спільними силами ДВБ НПУ, Інтерполу та італійської поліції втікач був затриманий неподалік міста Неаполь та до нього застосовано екстрадиційний арешт.
Читайте також: Російський ВНЗ використав фото УКУ для своєї реклами
 
Андрій Теплий
----------
2019-02-05
Два львівських виші увійшли до ТОП-10 за кількістю наукових статей
Під час складання рейтингу до уваги брали досягнення усіх вищих навчальних закладів України
Інформаційний ресурс Scopus.org.ua опублікував рейтинг університетів за показниками наукової діяльності. Дослідження базується на кількості статей, які публікують виші та їхні співробітники, а також цитованість співробітників університетів.
Львівський університет імені Івана Франка посів третє місце у рейтингу та набрав 60 балів. Загалом кількість публікацій складає 6536.
Другим львівським ВНЗ, який увійшов до десятки лідерів – є Національний університет «Львівська політехніка». «Львівська політехніка» посіла восьме місце у рейтингу. За кількістю публікацій виш не сильно відстає від університету Франка. Це 6121 публікація. Політехніка набрала 42 бали через менше цитування наукових публікацій.
11 місце посів Львівський національний медичний університет імені Данила Галицького, з показником 39 балів.
Лідером у рейтингу став Київський національний університет імені Тараса Шевченка. Кількість його публікацій складає майже 17 тисяч, а цитування сягають 96 тисяч.
Решта Львівських ВНЗ посіли такі позиції у рейтингу:
37 позиція у Львівського національного університету ветеринарної медицини та біотехнологій імені Степана Ґжицького.
80 позиція у Торговельно-економічного університету.
83 місце посів Львівський державний університет фізичної культури.
90 місце у Львівського університету безпеки та життєдіяльності.
117 – Львівський аграрний університет.
156 позиція у Львівського університету економіки та туризму.
159 місце зі 163 можливих, посів Львівський університет бізнесу та права, який має лише 3 публікації і жодного цитування.
Читайте також: Сенсорні дисплеї та «розумний» клімат-контроль: «Електрон» випустив нову модель автобуса
 
Світлана Самборська
----------
2019-02-05
В Україні створили нові стипендії для вчених
Премію Верховної Ради України отримають 30 науковців
За вагомі наукові здобутки під час проведення фундаментальних та/або прикладних наукових досліджень вчений може отримати 10 тисяч 135 гривень.
Читайте також: Наукові лекції і «тусовки»: чим у Львові займаються «волонтери науки»
Премія щороку присуджуватиметься молодим українським ученим – віком до 35 років із вищою освітою не нижче другого (магістерського) рівня, або до 40 років із науковим ступенем доктора наук, – йдеться в документі.
Вимоги до науковців та їхніх робіт читайте тут.
Юлія Василина
----------
2019-02-05
Самбір продовжив термін прийому львівського сміття
Про це голова ЛОДА Олег Синютка повідомив під час засідання колегії облдержадміністрації
Відповідне рішення, за словами Олега Синютки, самбірські депутати ухвалили сьгодні.
«Депутати Самбора проголосували, щоб далі приймати відходи зі Львова», – зазначив Синютка.
Крім того, Синютка закликав депутатів Новояворівська підтримати Львів і теж далі приймати львівське сміття.
Нагадаємо, 21 квітня 2017 року у Львівській ОДА міські голови 20 міст Львівської області підписали меморандум про співпрацю щодо прийому львівського сміття на полігони області. Меморандум діє до 1 липня 2019 року.
Читайте також: Від Колгоспної до Вагилевича. У Самборі десятки вулиць отримали нові назви
Андрій Теплий
----------
2019-02-05
Сенсорні дисплеї та «розумний» клімат-контроль: «Електрон» випустив нову модель автобуса
Новий пасажирський автобус марки «Електрон» отримало державне підприємство у Миколаєві
Автобус, виготовлений концерном «Електрон», відрізняється від базової моделі. За спеціальним замовленням ДП «СК «Ольвія» автобус має двохдверне виконання. Завдяки цьому у ньому може бути більше пасажирів – 37, а загальна місткість салону – 90 пасажирів.
Про це повідомили на сторінці концерну у Facebook.
Автобус має кілька систем гальмування – двоконтурну пневматичну систему EBS (яка включає ABS та ASR) з дисковими гальмами, стоянкове та світлофорне гальма. Бортовий комп’ютер з сенсорними дисплеями, за допомогою СAN системи здійснює управління всіма системами автобуса та повну діагностику їх роботи. Всі деталі салону, в тому числі обшивка крісел виконані з негорючих матеріалів. Автобус обладнаний сучасною системою «розумного» клімат-контролю (кондиціювання та опалення).
Юлія Василина
----------
----------
2019-02-06
Як проголосувати не за місцем прописки: покрокова інструкція
Навіть перебуваючи на навчанні, роботі, у подорожі або за кордоном, українці все одно зможуть проголосувати за обраного кандидата
У березні відбудуться вибори Президента України. Чимало українців з різних причин у цей день перебуватимуть не за місцем прописки. Але це жодним чином не може завадити зробити свій вибір.
Громадяни України мають право голосувати не за місцем прописки і тимчасово змінювати місце голосування на президентських виборах. Це закріплено у законі “Про Державний реєстр виборців”, тож навіть перебуваючи на навчанні, роботі, у подорожі або за кордоном, українці все одно зможуть проголосувати за обраного кандидата.
Отже, щоб проголосувати не за місцем прописки, необхідно:
1) Мати документ, що підтверджує необхідність зміни місця голосування.
Для підтвердження вмотивованості заяви можуть бути такі документи: довідка про відрядження, довідка з місця навчання, договір найму (оренди) житла, документ, що підтверджує право власності на житло, проїзні документи, путівка в санаторій тощо.
2) Особисто подати звернення до відповідних органів (відділи ведення Державного реєстру виборців міських, селищних, сільських рад) не пізніше ніж за п’ять днів до дня голосування (до 31 березня 2019 року включно), яке містить:
а) заяву з мотивуванням тимчасової зміни місця голосування;
б) документи (оригінали та їх копії), що підтверджують таку необхідність.
Порада: заяву краще заповнити на місці, щоб не помилитися. Співробітники відділу ведення Держреєстру виборців підкажуть номер дільниці та всі інші деталі.
Важливо: громадяни, які мають виборчу адресу в АР Крим і м. Севастополь, не повинні підтверджувати необхідність тимчасової зміни місця голосування.
3) При поданні заяви на території України необхідно пред’явити паспорт громадянина України або тимчасове посвідчення громадянина України (якщо особа нещодавно набула громадянство України).
При поданні заяви за кордоном необхідно надати паспорт громадянина України для виїзду за кордон, дипломатичний паспорт чи службовий паспорт.
4) Звернення буде розглянуто невідкладно. Після схвального рішення відповідного органу (процедура займає якийсь час, можливо, кілька днів) необхідно забрати посвідчення, яке дасть право проголосувати не за місцем реєстрації (прописки).
Уточнити час, коли можна забрати посвідчення, варто під час подання заяви або за телефоном відповідної установи, до якої зверталися.
Варто зазначити, що посвідчення про тимчасову зміну місця голосування діє одноразово. У разі бажання тимчасового зміни місце голосування під час 2-го туру президентських виборів (повторне голосування), таку саму процедуру (пункти 1-4) доведеться проходити знову і подати відповідне звернення. Тимчасова зміна місця голосування на місцевих виборах не передбачена законодавством.
Читайте також: Як переселенцям проголосувати на виборах. Інструкція
Андрій Теплий
----------
2019-02-06
Українські науковці вивчатимуть Антарктиду з космосу
Національний антарктичний науковий центр (НАНЦ) МОН та міжнародна компанія EOS DATA ANALYTICS, INC, яка займається комплексним аналізом даних з космічних систем уже підписали меморандум
Проект включатиме моніторинг льодового покриву Антарктиди, «цвітіння» моря, поширення рослинності на континенті тощо. Підписаний меморандум є прикладом першого в Україні державно-приватного партнерства щодо вивченні Землі з космосу. Про це йдеться на офіційному сайті МОН.
Читайте також: Українську арктичну станцію «Академік Вернадський» вперше реконструюють
«На станції «Академік Вернадський» ми вже в партнерстві з бізнесом досліджуємо океан, нам бракувало лише погляду згори, звідки можна моніторити процеси великого просторового масштабу. Тепер завдяки ЕОС ми отримали можливість бачити Антарктиду одночасно ще й з космосу. Тож наше розуміння Антарктики та через неї загалом планети Земля стане значно глибшим та повнішим. Я дуже радий, що в Україні народжуються та працюють такі високотехнологічні сучасні компанії, саме за ними майбутнє країни», – розказав в.о. директора НАНЦ Євген Дикий.
Читайте також: Уперше за 20 років. На станцію «Академік Вернадський» в Антарктиду поїдуть жінки
Марічка Курило
----------
2019-02-06
Завтра на Львівщині поховають військового, який загинув під час обстрілу на Донбасі
Микола Рудник був добровольцем
Читайте також: Лікарі Львівщини можуть стати трансплант-координаторами
Юлія Василина
----------
2019-02-06
Юлія Городна – єдина спортсменка Львівщини, яка потрапила на Європейський юнацький олімпійський фестиваль-2019
Юлія Городна представлятиме Львівщину у складі юнацької збірної України на Олімпійському фестивалі-2019
Визначено склад юнацької збірної України на XIV зимовий ЄЮОФ, який з 9 по 16 лютого 2019 року відбудеться в Сараєво та Східному Сараєво (Боснія та Герцеговина). Про це повідомляє НОК у Львівській област.. Україну представлятимуть 22 спортсмени, серед них – вихованка новояворівської школи біатлону Юлія Городна.
Спортсменка народилась 8 квітня 2001 року. Біатлоном займається з 2010 року у ДЮСШ “Янтар” (місто Новояворівськ). З 2017 року є у складі ЦОП (центр олімпійської підготовки) зимових видів спорту у Новояворівську. Входить до складу резерву збірної команди України з біатлону. Чемпіонка України-2019 у своїй віковій категорії.
Читайте також: Львівські спортсмени оригінально нагадали про подвиг Героїв Крут: відео
Андрій Теплий
----------
2019-02-06
Пішохідний перехід на площі Соборній закривають
Таке рішення сьогодні прийняла Міська комісія з безпеки дорожнього руху
Це у коментарі Galnet підтвердив голова комісії і заступник міського голови з питань житлово-комунального господарства ЛМР Сергій Бабак. Закривати перехід із вулиці Франка на площу Соборну доручили Галицькій райадміністрації.
Найближчий пішохідний перехід є поблизу вулиці Пекарської. Також можна користуватися підземним переходом на площі Митній.
Читайте також: Лікарі Львівщини можуть стати трансплант-координаторами
Нагадаємо,про закриття переходу почали говорити, коли 31 жовтня на ньому вантажівка насмерть збила жінку.
Юлія Василина
----------
2019-02-06
Як отримують «Пакунки малюка» і чого у них бракує
На Львівщину надійшла третя партія бейбі-боксів
Ще з минулого року породіллі в Україні отримують так звані «Пакунки малюка». Ковдра, термометр, підгузки
 І це ще не повний перелік того, що вміщає бейбі-бокс. Сьогодні, 6 лютого, Львівщина отримала чергову партію пакунків. Ми поцікавились, чи задоволені молоді батьки таким подарунком від держави та як його отримували.
Це третя партія бейбі-боксів, що надійшла на Львівщину. З початку року область отримала вже майже півтори тисячі таких пакунків.
«З початку грудня минулого року був трохи розширений асортимент вмісту пакунка. Додали іграшки, книжку та дитячий одяг, оскільки з боку батьків були нарікання, що речі не підходять для немовляти», – розповів заступник директора департаменту соцпролітики ЛОДА Віктор Степанюк.
Львів’янка Орися Мартин отримала пакунок малюка наступного дня після пологів. Молода мама зізналася, що краще його б видали у перший день, адже деякі речі довелося купувати самостійно. Наприклад, тепер вона має два термометри і не тільки.
«Я б відняла пеленки, оскільки за якістю вони не є дуже добрі. Тим більше, що дитину зараз ніхто не пеленає
 Треба більше бодіків, яких дуже бракує. Підгузків я б поклала більше, в мене вже остання пачка, а дитині ще місяця немає. Шапочки нам не підійшли: одна доволі маленька, інша трішки вушка прикриває. Ще тиждень і не одягнемо», – розповідає Орися Мартин.
Доповнювати пакунок немовляти батькам доводиться у дитячих магазинах – за свої кошти. Головне, кажуть консультанти, – обирати речі із натуральних тканин та не купувати надто багато, оскільки за 2 тижні дитина може з цього вирости.
«Спочатку потрібно зрозуміти, що буде зручніше – боді чи «чоловічки». Хоча мами підбирають, що їм більше подобається. Усі натільні речі мають бути із ситцю, льону або байки», – розповіла продавець-консультант Ірина Швець.
Нагадаємо, для того, щоб отримати пакунок малюка, потрібно написати відповідну заяву. Бейбі-бокси породіллям видають при виписці із пологового будинку. Аби отримати бейбі-бокс вчасно жінка повинна регулярно відвідувати лікаря. Усі дані мають бути внесені у базу, щоб усі сім’ї отримали пакунок без запізнень.
Читайте також: Львівщина може залишитися без ліків через відсторонення Уляни Супрун
Софія Лопатка
----------
2019-02-06
Українців закликають тимчасово не їхати у Білорусь
Роз'яснення причини надала Держприкордонслужба
Ситуація у прикордонних районах Білорусі погіршилася через навчання, які проводить РФ на території цієї країни. Про це речник Держприкордонслужби Олег Слободян заявив в ефірі одного з українських телеканалів.
“Після масштабних навчань, які проводили Білорусь і РФ, дійсно, ситуація в прикордонних районах дещо погіршилася. По-перше, швидше за все, не всі Збройні сили РФ покинули територію Білорусі. По-друге, представники спецслужб РФ на території Білорусі відчувають себе досить вільно . у них об’єднані бази даних, тому будь-який громадянин, який перебуває на контролі в РФ і перетинає кордон з Білоруссю, повинен розуміти, що росіяни, по-перше, бачать це, а по-друге, він може бути затриманий також і на кордоні з Білоруссю”, – пояснив Слободян.
Читайте також: На Львівщині неплатників аліментів влаштовуватимуть на роботу
За словами Слободяна, якщо українці все ж поїдуть у Білорусь, вони не захищені від того, що їх може спіткати та ж ситуація, що і Павла Гриба (Павло Гриб – студент Києво-Могилянської академії, викрадений у Білорусі 24 серпня 2017 та таємно перевезений на територію РФ).
Читайте також: Коктейлі, гроші і стволи: розмова за баром
Андрій Теплий
----------
2019-02-06
Львівщина може залишитися без ліків через відсторонення Уляни Супрун
Препарати на суму понад 633 мільйони гривень не можуть відправити у медзаклади регіонів
Адже розподіл препаратів відбувається за підписом в.о. міністра. Наразі в.о. міністра охорони здоров’я Уляга Супрун відсторонена від цієї посади через рішення Окружного адміністративного суду м. Києва. Через це препарати залишатимуться на складах.
Читайте також: Чому спецоперацію зі щеплення від кору розпочали із Львівської області?- Відповідь МОЗ
Наразі на складах Державних підприємств «Укрвакцина» та «Укрмедпостач» є життєво необхідні препарати за 33 програмами державних закупівель. Серед них – вакцини проти кору, паротиту і краснухи (майже 390 тисяч доз) і поліомієліту (954 тисячі доз).
Про це повідомили у прес-службі МОЗ.
Також поки на складах є ліки для онкохворих дітей і дорослих, людей з діабетом, хворобами серця, гепатитом, препарати для тих, хто потребує діалізу чи антиретровірусної терапії. Частина з препаратів дорого вартісні, тож не всі пацієнти можуть їх купити.
Окрім того, найближчим часом очікуються поставки дороговартісних ліків проти ВІЛ/СНІДу, онкології, гепатиту та інших захворювань. Без в.о. міністра робота з постачання та розвезення ліків заблокована.
Читайте також: Як щоденна 10-хвилинна ходьба може кардинально вплинути на здоров’я – МОЗ
Так само під питанням початок закупівельного процесу за кошти Держбюджету 2019 року. У лютому Міністерство планувало підписати перші угоди на закупівлю ліків з міжнародними спеціалізованими організаціями. Однак і цей процес через ухвалу суду може бути відтермінованим, оскільки підписувати договори – це також відповідальність в.о. міністра.
Нагадаю, 5 січня 2019 року Окружний адміністративний суд Києва тимчасово заборонив Уляні Супрун виконувати обов’язки міністра охорони здоров’я, бо вона має громадянство США. Позов проти Супрун подав нардеп Ігор Мосійчук.
Юлія Василина
----------
2019-02-06
На Львівщині через недбалість начальника викрали військове майно вартістю 4,5 млн грн, – ДБР
Військовослужбовцю вже повідомили про підозру у вчиненні кримінального правопорушення
Слідчі територіального управління ДБР уточнюють, що майно, яке викрали зі складу військової частини, коштує 4 529 933 гривень.
Про це повідомили у Державному бюро розслідувань.
Трапилося це ще у листопаді 2018 року. Невідомі викрали 7 тепловізорів марки ARCHER та 8 приладів нічного бачення. Оптичні прилади були виділені Україні урядом США в рамках програми міжнародної технічної допомоги.
Читайте також: На Львівщині неплатників аліментів влаштовуватимуть на роботу
За версією слідства, викрадення військового майна відбулося через недбале ставлення начальника складу ракетно-артилерійського озброєння до обліку та збереження ввіреного майна.
Підозрюваному обрано запобіжний захід — тримання під вартою строком на 60 діб.
Юлія Василина
----------
----------
2019-02-07
Як вплине відсторонення Супрун на кількість вакцини від кору на Львівщині
Наразі на складах є майже 390 тисяч доз вакцини проти кору, паротиту і краснухи, а також 954 тисячі доз від поліомієліту
Але розподілити їх по регіонах без підпису в.о.міністра не можна. Уляну Супрун, яка виконувала обов’язки міністра охорони здоров’я, відсторонена від цієї посади через рішення Окружного адміністративного суду м. Києва.
У ЛОДА кажуть: вакцин на Львівщині поки що достатньо. І сподіваються, що ситуацію з міністром врегулюють:
Вакцин є в достатній кількості. Якщо у нас почнуться додаткові заходи по кору (у Львові та області за згодою батьків вакцинуватимуть дітей, а в області працюватимуть мобільні бригади – ред..), а протягом місяця не прийде вакцина проти кору, то це для нас буде погано, тому що ми не зможемо справитися зі спалахом кору, який триває у Львівській області. Минулого тижня у нас на залишку було 53 тисячі доз вакцини від кору, краснухи, паротиту. Щотижня у нас вакцинується до шести тисяч людей. Тому станом на сьогоднішній день у нас до 50 тисяч доз вакцин точно є, – розповідає експерт з епідеміології Департаменту охорони здоров’я Оксана Пушкарьова.
Читайте також: «Вакцинувати школярів у Львові почнуть з 18 лютого», – Володимир Зуб
Юлія Василина
----------
2019-02-07
300 тонн вживаних речей – на переробку. Про життя в «Емаус-Оселі»
Історія про те, як колишні бездомні стали прикладом для України у сортуванні сміття та повторному використанні «непотрібних» речей
Вихідці із сиротинців, які після настання повноліття не знають що робити зі своїм життям ; діти у яких не було повноцінної сім’ї, або сім’я була лише на словах, а у реальності – агресія та докори, що народився – це є найбільш вразливі групи, які здебільшого потрапляють у складні життєві обставини та стають бездомними. «Емаус – Оселя» – перша організація в Україні, яка допомагає безпритульним повернутися на роботу, дає їм житло, їжу і шанс реалізувати себе.
Олеся Саноцька – засновниця оселі, виросла у сім’ї, де панувала любов, прийняття. Бабусі та дідусі були педагогами, які прививали любов до оточуючих, Батьківщини, природи. Вона сприймала, як разючу несправедливість той факт, що одні люди отримують багато родинного тепла, а інші не мають нічого і у житті покладаються лише на себе.
«Олеся завжди говорила, що не може бути щасливою у суспільстві, де стільки бідних та знедолених, тому у 2003 році створила спільноту об’єднання людей, які потрапили у складні життєві обставини та тих, які відчули відповідальність за цю несправедливість», – розповідає Наталя Саноцька, заступниця голови ради «Емаус – Оселі» та рідна сестра Олесі.
«Оселя» довгий час була на випробувальному терміні у міжнародного руху «Емаус», проте коли вони переконались, що спільнота діє прозоро та є голосом бідних України у світовому товаристві – розпочали співпрацю.
Читайте також: Переполох на Левандівці: чи уникнуть учні школи №65 навчання у другу зміну
Олеся Саноцька померла від важкої недуги у квітні 2016 року. Проте, справа її життя продовжується. Зараз у домівці мешкають 25 людей, які проходять ресоціалізацію. Ті, хто відчули сили розпочати життя за межами «Оселі» мешкають у соціальному гуртожитку на вулиці Угорській.
«У нашій спільноті є чіткі правила. Коли людина має бажання знайти роботу за межами «Оселі» , ми її продовжуємо підтримувати, тому що знайти роботу і одразу орендувати житло складно. А вихідці з оселі не мають високої зарплати. Ми взяли в оренду в міської ради на 15 років колишній гуртожиток «Полірону», вклали у нього 50 тисяч євро, аби відновити два поверхи. Там є благодійна крамниця для утримання гуртожитку. Мешканці оплачують символічну вартість за комунальні послуги»,– розповіла Наталя Саноцька.
Контейнери для непотрібних речей, акції та сортування одягу – це те, що відомо про «Оселю». Цікаво було зазирнути у внутрішню атмосферу спільноти, де у кожного є своя болюча історія та слабкості з якими її члени ведуть боротьбу щодня.
Це основні цінності на яких тримається «Оселя». Спільнота не є реабілітаційним центром, де зазирають у минуле людини, це можливість навчити її працювати та показати, що змінити себе та життя можна у будь-якій ситуації.
Праця в оселі є надважливою. Кожен робить роботу, яка йому під силу. Спільнота живе на ті кошти, які сама заробляє. Раніше це було прибирання та благоустрій Винник, згодом допомога на земельних ділянках, а тепер – сортування речей, які люди залишають у спеціальних контейнерах від «Оселі».
«Було багато побоювань, що львів’яни негативно сприймуть ідею з контейнерами для вживаних речей, проте склалося враження, що вони самі цього чекали. Зараз наша автівка збирає речі з 23 контейнерів, а мешканці «Оселі» їх сортують», – розповідає Наталя.
Читайте також: 32 кілограми цукру на рік та 60 тонн їжі за життя: як харчуються українці
Минулоріч «Оселя» здала на переробку : понад 10 тисяч кілограмів виробів з бавовни, понад 9 тисяч кілограмів джинсу, понад 183 тисячі кілограмів непридатного одягу, близько 2 тисяч кілограмів поліетиленових пакетів, 530 кілограмів металобрухту, 300 кілограмів скла та понад 8 тисяч кілограмів макулатури.
Мешканці «Оселі» сортують одяг на різні фракції:
Перша – одяг та взуття, яке безкоштовно роздають безпритульним. Здебільшого: темний, теплий, спортивний та зручний. На вулиці Винниченка, 3 у місті Винники діє осередок підтримки безпритульних. Щодня з 9 до 16 потребуючі можуть прийти, підстригтися, поїсти та отримати одяг.
Друга – одяг для благодійної крамниці. Це вишиванки, портфелі, аксесуари, взуття на підборах, шкільне приладдя. Всі речі можна придбати за символічну благодійну плату.
Третя – бавовна та джинс. Це речі, які можна здати на переробку та використовувати повторно. Бавовну часто закуповують автосервіси, які використовують тканину для миття транспорту. А джинс «Оселя» планує віддавати на повторне використання підприємству біля Києва. Проте, проблемою є транспортування. Аби відправити автомобіль з матеріалом у Київську область необхідно заплатити понад 7 тисяч гривень, а таких коштів у спільноти немає.
Четверта – фракція, яка непридатна до вжитку: книги, папір, скло, пакети. Всі матеріали пресують та віддають на переробку.
П’ята – відходи. Щомісяця їх налічується близько 20 тон. До відходів належить синтетичний та сильно поношений одяг. Така кількість сміття «падає на плечі» спільноти, а вивозити та утилізувати відходи за новими тарифами дуже дорого. Враховуючи, що це сміття не спільноти, а цілого міста, яке би без переробки просто відправили на звалище.
«Ми намагаємося довести міській раді, що це не є сміття яке генерує організація. Наше сміття вивозить перевізник, з яким підписали угоду. А позбуватися відходів з одягу ми просто не маємо можливості», – пояснює Наталя.
Окрім одягу, мешканці «Оселі» реставрують старі меблі, які повертають власникам, або віддають за благодійну допомогу. Не всі вміють шити, проте у історії спільноти є ті,які навчилися і зараз досягли успіху у цій справі. Як наприклад, Сашко Горонді.
Перші враження від складу, де сортують одяг – тісно та холодно. Декілька людей власноруч сортують одяг. Жінки – перебирають його, а чоловіки на плечах носять важкі коробки та мішки з одягом. Працюють вони цілий робочий день з перервою на обід. Діляться, що мріють створити центр переробки і навіть вже створили візуалізацію та план. А саме про тепле та велике приміщення, де можна буде зручно зберігати фасований одяг, перевозити його візками, а не на плечах. Проте, навіть за теперішнє тісне приміщення доводиться платити 11 тисяч на місяць.
«Ми звернулися до міжнародної спільноти «Емаус» із проханням допомогти збудувати такий центр, адже він необхідний аби прививати українцям культуру повторного використання. Нашу культуру зрозуміли аж тоді, коли сталася аварія у Грибовичах. Після цього безпритульні стали прикладом і почали відвідувати толоки та форуми », – Наталя Саноцька.
Читайте також: На Львівщині неплатників аліментів влаштовуватимуть на роботу
Благодійна крамниця
Зайшовши у крамницю вражають її масштаби та те, як все зроблено з душею: гарно випрасувані вишиванки за скляною вітриною, ошатні манекени, дитячий куток та найголовніше – усміхнені працівники.
Пані Алла є мешканкою «Оселі» вже 13 років. Її називають мамою та дуже люблять. Вона підтримує порядок у домівці.
Аллу привезли у 2006 році з обмороженням кінцівок та практично без свідомості. Тоді у Львові панувала люта зима. Того року вперше влада міста визнала, що проблема безпритульних існує і виставила намети. «Оселя» допомагала цим людям, а коли намети забрали – багато людей прийшли у домівку.
«Спали на підлогах, тому що місця було дуже мало. Тоді з наметів приїхали 26 людей», – згадує пані Алла.
Вона не хоче розповідати про минуле, яке змусило її опинитися на вулиці. Близько 2 років вона не мала домівки, проте зараз знайшла сім’ю:
«Я вже дуже звикла, домівка стала настільки рідною, що не хочу звідси їхати. Не уявляю себе без цих людей. Я отримую задоволення від того, що можу допомогти людям з вулиці, якою була сама».
Пані Алла помирилася з рідними: синами, невісткою та 4 внуками. Тепер кожних вихідних їздить до них у гості. Розповіла, що любить готувати і навіть запросила на обід скуштувати її страви.
Підчас нашої розмови підійшов маленький хлопчик та попросив чаю. Пані Алла з радістю відгукнулася. В крамничці є відділ з книжками, де окрім стола, крісел та стелажів з книгами є невеличка барна стійка, де відвідувачів магазину частують гарячими напоями. Доки мама хлопчика обирала одяг у крамничці – він пив чай.
«На таку ідею нас наштовхнули пенсіонери. Вони не мають середовища, де можуть зібратися та змінити обстановку. Бувало, що приносили смаколики і просили відсвяткувати чийсь день народження тут. І як відмовити? (ред.- усміхається). Так і виникла ідея подавати гарячі напої тут»,– розповіла Наталя Саноцька.
Дозвілля та життя спільноти
Ніщо найкраще не покаже обличчя спільноти, як місце, де відбуваються найтепліші моменти життя. Ми з Наталею вирушили до домівки, у якій мешкають оселяни. Тільки відчинились двері оселі – я відчула дуже смачний аромат. На кухні господарювали два хлопці – Мирон та Олексій. Вони готували обід. Того дня це були відбивні. На кухонних стінах висять дуже гарні тарілки та список іменинників місяця.
«Ці тарілки розмальовувала Олеся. Був період коли люди масово віддавали тарілки з блакитною смужкою. Саме тоді у спільноти не було коштів навіть на харчування. Олеся звернулася до Галини Вдовиченко, яка зателефонувала до Андрія Куркова, який вирішив допомогти і запросив її з тарілками до Києва. Андрій покликав до себе у гості поважних людей, дипломатів, які купили декілька тарілок за немалі кошти. Так тарілки допомогли вибратись із кризи», – поділилася історією Наталя.
Вздовж коридору на стінах висять колажі зі світлин. Найчастіше зустрічаються світлини Олесі, пам’ять про яку живе та житиме завжди.
На верхньому поверсі у просторій та світлій кімнаті завжди збираються мешканці та беруть участь у тренінгах, забавляються, спілкуються та святкують. Очільники оселі мріють зробити виїзний табір, аби розширити кругозір людей, які не так багато бачили у житті та організувати різні цікаві лекції з фінансової грамотності та основ здоров’я.
Впродовж року оселяни відбирають одяг, обирають тематику та влаштовують модний показ.
Читайте також: Коктейлі, гроші і стволи: розмова за баром
 
Світлана Самборська
----------
2019-02-07
Для ветеранів війни створять Єдиний державний реєстр
За відповідне рішення проголосували 237 народних депутатів
Автоматизований реєстр допоможе вести чіткий облік ветеранів і спростить процедуру надання пільг.
Про це повідомили на сторінці у Facebook Міністерства у справах ветеранів.
Читайте також: Для тих, хто шукає компанію. Львів’яни створили BlaBlaCar для подорожей
Закон про ветеранів розповсюджується на вояків УПА, ветеранів АТО-ООС, ветеранів Афганістану, тих, хто в різні роки служив в гарячих точках світу, учасників Другої світової війни, на осіб, які мають особливі заслуги перед Батьківщиною, постраждалих учасників Революції Гідності та членів їхніх сімей. Загалом, 20 категорій осіб належать до учасників бойових дій, 13 категорій громадян мають право на статус осіб з інвалідністю внаслідок війни та 11 категорій осіб – учасників війни.
Відповідальним за формування та ведення Реєстру буде Міністерство у справах ветеранів України.
Коли запрацює електронний Реєстр, то кожен ветеран зможе самостійно через «власний кабінет» направляти запити, дізнаватися про свої права та гарантії соцзахисту.
Юлія Василина
----------
2019-02-07
У березні у Червонограді почнуть модернізацію очисних споруд
Модернізацію почнуть у рамках українсько-польської співпраці
У Червонограді модернізують дві станції очищення стічних вод. Зроблять це у рамках проекту «Покращення системи транскордонного захисту навколишнього середовища на території гміни Ксєнжполь у Польщі та м.Червонограді в Україні через розвиток каналізаційної інфраструктури». Модернізація відбуватиметься у кілька етапів: реконструкція окремих частин із застосуванням спеціальної технології і заміна двох електродувів.
Читайте також: Юлія Городна – єдина спортсменка Львівщини, яка потрапила на Європейський юнацький олімпійський фестиваль-2019
Як повідомляють у Червоноградській міській раді, модернізаційні роботи планують розпочати з березня 2019 року та закінчити вже на початку 2020 року. Роботи проводитиме львівська фірма «Хосаро». До процесу модернізації очисних споруд обіцяють залучити 40 інженерів і 120 фахівців інших галузей.
Марічка Курило
----------
2019-02-07
Уже три школи Львова пішли на карантин
Про це під час брифінгу повідомила керівниця управління освіти Зоряна Довганик
Станом на сьогодні, 7 лютого, навчання призупинили у початковій школі № 53, СЗШ № 77 — до п’ятниці. Від сьогодні і до вівторка на карантині також НВК «Інженерно-економічна школа — Львівський економічний ліцей». Про це під час брифінгу повідомила начальниця управління освіти ЛМР Зоряна Довганик.
Читайте також: «Вакцинувати школярів у Львові почнуть з 18 лютого», – Володимир Зуб
“Ми зі свого боку постійно моніторимо ситуацію щодо захворювання на кір. Ми припиняємо навчання для того, щоби перервати «ланцюг захворювання». Це можуть бути і окремі класи, де виявлена велика кількість дітей, які захворіли, і в цілих школах”. -Пояснила Довганик.
Читайте також: Реальна зарплата відрізняється від нарахованої: фіскали розповіли, що робити
Марічка Курило
----------
2019-02-07
Реальна зарплата відрізняється від нарахованої: фіскали розповіли, що робити
У грудні 2018 року 1564 підприємства на Львівщині офіційно платили працівникам менше, ніж розмір «мінімалки»
Якщо таке трапилося і з вами, то у Державній фіскальній службі радять звертатися до них. Зі собою обов’язково мати договір з роботодавцем, де має бути вказана сума зарплати, а також документ, який підтверджує, що за крайній місяць вам заплатили іншу суму, ніж нарахували.
Читайте також: Банки почали продавати валюту онлайн: як це зробити
«Роботодавець, коли нарахував заробітну плату за місяць, повинен у паперовому чи електронному вигляді надати людині листок, де працівник бачить, яка сума має бути йому нарахована, скільки податків вирахували. Люди повинні контролювати свого роботодавця щодо рівня заробітної плати. Працівник також може вимагати у роботодавця документального пояснення, чому у неї саме така заробітна плата. За грудень 2018 року у нас було 1564 суб’єкти господарювання, у яких середньомісячний рівень заробітної плати всіх найманих працівників був меншим, ніж мінімальний», – каже начальник управління податків і зборів фізичних осіб Володимир Коваль.
Тоді на підприємство прийде перевірка.
Пам’ятайте, що саме від офіційного нарахованого та виплаченого доходу – заробітної плати в майбутньому вам розраховуватимуть розмір пенсії.
Щоб порівняти суми фактично виплаченої заробітної плати та нарахованої відповідно до податкової звітності, можна скористатися електронними сервісами: Електронним кабінетом платника податків про отримані доходи (ДФС України) (sfs.gov.ua) та/або в «Особистим кабінетом» Пенсійного фонду (Пенсійний фонд України) (www.pfu.gov.ua).
Юлія Василина
----------
2019-02-07
«Вакцинувати школярів у Львові почнуть з 18 лютого», – Володимир Зуб
Щеплення робитимуть лише, якщо батьки дали на це згоду
Усі львівські школи розділили за рівнем захищеності від кору. Про це повідомив начальник управління охорони здоров’я Львівської міської ради Володимир Зуб.
14 шкіл Львова мають рівень захищеності 95%. Це означає, що діти тут мають вакцини від кору і є захищеними. Кожна поліклініка у зоні свого обслуговування має певну кількість шкіл. Наприклад, у зоні обслуговування 1-ої міської поліклініки, що на Руській, 20, знаходиться 8 шкіл. При аналізі вакцинального статусу з’ясувалося, що найгірша ситуація у школі-садку «Дзвіночок». Рівень захисту дітей у цій школі – 68%, а має бути не менше 95%. Тому діти у цій школі в першу чергу мають бути вакциновані. Загалом 13 тисяч дітей у Львові підлягають повторній або первинній вакцинації, – сказав Володимир Зуб.
Дітей, чиї батьки дали згоду на щеплення, зберуть в один день і відведуть у поліклініку. Там школярам введуть вакцину. Спершу вакцинуватимуть учнів тих шкіл, де де найнижчий рівень захисту. Такі заходи почнуться з 18 лютого.
Читайте також: Банки почали продавати валюту онлайн: як це зробити
Щодо ситуації в області, то мобільні бригади їздитимуть у школи, які знаходяться далеко від поліклінік і робитимуть щеплення на місці. Наразі, у регіонах Львівщини 28-ми тисячам дітей потрібно зробити щеплення від кору. Проте, якщо у Львові вже визначилися зі стартом кампанії вакцинування від кору, то керівництво області не називає точної дати, коли мобільні бригади почнуть навідуватися у школи.
Юлія Василина
----------
2019-02-07
Для тих, хто шукає компанію. Львів’яни створили BlaBlaCar для подорожей
Shrips.net – безкоштовний сервіс для мандрівників і тих, хто шукає компанію для подорожей. Платформу запустили у середині грудня, зараз на ній розміщено уже понад 100 пропозицій подорожей 
Львів’яни Роман Поляниця та Зоряна Поляниця – розробники сервісу shrips.net. Назва «Shrips» – це абревіатура двох слів «shared» та «trips», що у перекладі означає «спільні подорожі». Shrips.net – для тих, хто любить подорожувати, але не може знайти компанію. Це майданчик, на якому збирають пропозиції від осіб, що шукають попутників та на якому можна пропонувати поїздки від себе. Як працює платформа? Що треба врахувати, аби подорожі були безпечними? Та як правильно обирати попутників?- Розповідає Зоряна Поляниця.
Платформа shrips.net – це місце, де можуть зустрітися ті, хто має ідею відпустки із тими, хто готовий до такої ідеї долучитися. Тобто, так би мовити, місце зустрічі ініціаторів із тими, хто готовий «впасти на хвіст». На платформі учасники реєструються, вказуючи інформацію про себе та пізніше про свою подорож.
Читайте також: «Їхня валюта – це зуби собак». Як український фотограф їздив в експедицію до племені канібалів
Ми прагнемо, щоб ті люди, які сьогодні вирішують таку проблему через десятки різноманітних груп у Facebook чи деінде, мали одне місце, на якому було б зручно розмістити, відфільтрувати, скомунікуватися та залишити відгук. Тобто, щось схоже на букінг для організації подорожей.
Це сімейний проект, що народився із наших болів. Ми любимо подорожувати, а одного разу не могли знайти компанію в мандри. На просторах інтернету не знайшли платформи, яка була б комфортна для пошуку таких попутників, то вирішили допомогти і собі, й іншим.
Читайте також: «Буває, що просто їду навмання»: Львівський фотограф розповів про небанальні мандрівки
Свою подорож потрібно назвати , щоб з першого речення було зрозуміло, що це. Потрібно також вказати місце початку подорожі та куди прямуєте. Дати/термін подорожі (можуть бути конкретні або приблизні), опис подорожі. Ми рекомендуємо максимально описувати подорож. По-перше, це економить час обох сторін і відразу дає уявлення, хто, що і де організовує. По-друге, це дає певний відсоток довіри, адже можна скласти певну картину про організатора. Якщо є вимоги до попутників, то їх теж можна описати (наприклад, лише жінки, або лише люди з досвідом автостопу). Якщо є інформація про витрати, то і її вказуєте у відповідному полі. Також можна додати фото для зацікавлення або інші файли з описом чи будь-якими даними, що бажає організатор. Якщо щось змінюється, то пропозицію можна будь-коли редагувати.
Читайте також: Ryanair і Wizz Air підвищили ціну за перевезення багажу
Це запитання нам поставили у першу чергу після запуску, ми і самі над ним довго думал. На даному етапі ми рекомендуємо учасникам максимально надавати інформацію про себе та про свою подорож. А також багато розпитуйте у тих, хто може стати вашим потенційним попутником. У подальшому будемо розробляти систему відгуків, рекомендацій, бонусів. Хочемо створити щось схоже на безпекову систему couchsurfing (онлайн-платформа, члени мережі надають допомогу та нічліг під час подорожей і організовують спільні подорожі)  чи   airbnb (онлайн-майданчик для розміщення, пошуку короткострокової оренди житла по всьому світу). Звісно, люди повинні спілкуватися між собою і особисто. Інколи достатньо 30 хвилин за кавою, щоб зрозуміти, чи з тією людиною вам по дорозі. Коли в нас буде багато учасників, ми хочемо організовувати локальні зустрічі, щоб надати їм змогу продовжити спілкуватися офлайн, ділитися враженнями та отримувати нові знайомства.
Читайте також: Уперше за 20 років. На станцію «Академік Вернадський» в Антарктиду поїдуть жінки
Зараз є багато пропозицій, так би мовити, лижного характеру, бо це сезон. Але вже є ідеї щодо літніх мандрів – Грузія, трекінгові походи у Туреччині, Ісландія. У нас на платформі також можна розмістити пропозицію щодо спільної поїздки на концерт чи фестиваль, адже такі теж часто відбуваються і для цих подій іноді буває непросто знайти однодумців.
Читайте також: Як виглядає українська школа в Об’єднаних Арабських Еміратах (ВІДЕО)
У майбутньому ми також плануємо виходити на міжнародний ринок, тому вже зараз сайт розроблено із можливістю додавати пропозиції на чотирьох мовах: українською, російською, англійською та польською. Ми бачимо платформу, як великий світовий сервіс для мандрівників, де вони зможуть запропонувати свої ідеї та знайти компанію.
Читайте також: «Майстерня мрії», як у Львові соціалізують людей з інвалідністю
Усі фото надала героїня матеріалу
Катерина Тополюк
----------
2019-02-07
Банки почали продавати валюту онлайн: як це зробити
Вже зголосилося три банки
Тепер кожен українець може купити або продати валюту через інтернет. Для цього потрібно зайти в особистий кабінет на сайті банку або мобільний додаток. В обох випадках у вас обов’язково має бути відкритий доларовий рахунок.
Читайте також: Поїзд зі Львова до Росії їздитиме рідше
Випробувати новинку можна буде у «ПриватБанк».
Така послуга буде доступна через інтернет-банк Приват24, мобільний додаток Privat24 і сервіс безготівкового обміну валют у терміналах самообслуговування. У режимі онлайн можна буде купувати та продавати найпопулярніші серед українців валюти – євро та американський долар. Продаж валюти онлайн буде здійснюватися за поточним комерційним курсом банку без додаткових комісій. Якщо в клієнта немає валютної картки, інтернет-картку в доларах або євро можна оформити безкоштовно прямо в Приват24 за кілька секунд, – повідомили у прес-службі банку.
Гроші можна буде зараховувати на валютні картки або депозити з банківських карток у гривні.
Читайте також: Офіційно: збірна України зіграє відбірні матчі Євро-2020 на «Арені Львів»
Monobank також ввів функцію покупки-продажу валюти.
Можна буде купити валюту, вибравши переказ зі своєї гривневої карти на свою валютну або поповнити свою валютну карту із гривневої. За ніч до 9.00 ранку клієнти встигли спробувати продаж валюти 1500 разів на суму близько 170 000 доларів, – написав у Facebook співзасновник Monobank Олег Гороховський.
Для обміну грошей в Monobak потрібно зайти в мобільний додаток. З пункту меню “Поповнити свою карту” вибрати гривневу карту як джерело поповнення, або ж з пункту меню “Перекласти на карту” гривневої карти вибрати одержувачем – валютну. Ввести суму переказу і підтвердити операцію.
На даний момент купити валюту за допомогою сервісу Monobank можуть тільки користувачі банку. За словами Гороховського, наприкінці лютого можна буде переводити гроші з валютної карти іншого банку.
Також цю функцію у свій онлайн-додаток додав «Альфа-Банк Україна». Його клієнти можуть купляти і продавати іноземну валюту без комісії у мобільному додатку Alfa-Mobile Ukraine.
Юлія Василина
----------
----------
2019-02-08
Вова, що ти куриш?
Як львівські активісти спілкувались із Володимиром Зеленським: репортаж Galnet
До сьогоднішнього виступу студії «Квартал 95» у Львові прикута особлива увага. Його керівник Володимир Зеленський – один із учасників президентської гонки. На годиннику – четверта. Біля львівського цирку зібрались місцеві активісти, учасники бойових дій, ветерани, а також діти із натягнутими на обличчя шарфами і ті, хто взагалі не розуміють, що відбувається, – відвідувачі концерту. Останні розгублено роздивляються навколо, тримаючи в руках омріяні квитки.
Партійних кольорів не помітно. Лише через деякий час наймолодші учасники пікету – серед них і хлопці, і дівчата – вишиковуються перед входом у приміщення цирку і розгортають плакати: «Українцям слуги не потрібні», «Бізнес з Росією – зрада Батьківщини», «Україна – не повія. Нам не смішно!», «У Львові ти можеш бути клоуном – а не президентом!» та іншого змісту. Спілкуватись із журналістом Galnet активісти не хочуть. Кажуть, коментарі дає лише координатор.
Керівник «Правого сектору» на Львівщині Тарас Хамер розповідає, що акція має на меті закликати львів’ян і гостей міста серйозніше ставитись до виборчого права.
– Ми – представники різних організацій, учасники бойових дій – прийшли сюди, аби мирним шляхом донести до загалу, що жартувати над ситуацією, яка є в Україні, зараз не можна, – розповідає Тарас Хамер. – Неозброєним оком видно, що президентська кампанія Зеленського не обходиться без підтримки олігархату. Свідчення цього – штучні рейтинги, які виводять цього кандидата у лідери перегонів. Звісно, є люди, які свідомо голосуватимуть за Зеленського. Але ми, ті, хто пройшли війну, його кандидатури на президентському посту не бачимо. Зеленський не займає принципової позиції, натомість готовий ставати на коліна перед Путіним і Кадировим.
Читайте також: Ярмарок марнославства у Львівській Облраді
Напередодні акції «проти клоунів у президентській кампанії» у ЗМІ поширюється інформація про її замовний характер. Начебто акцію організовує відомий у регіоні бізнесмен та екс-нардеп від «Свободи» Ігор Кривецький. Причому за дорученням Адміністрації президента. Від роботи на Банкову активісти всіляко відхрещуються.
– Я теж дізнався про це з медіа, – каже Тарас Хамер. – От якраз прийшов на нього (Ігоря Кривецього – ред.) подивитися. Ні Кривецього, ані «Свободи» тут не споглядаю. Ми прийшли як учасники бойових дій, аби заявити про свою громадянську позицію. Як бачите, жодної партійної символіки тут немає.
За площею перед цирком, на якій зібралось близько двох сотень різношерстого люду, спостерігають правоохоронці. Їхній автобус причаївся біля службового входу. На площі чимало молодиків міцної статури і у спортивних штанях. Керівник обласного штабу «Національного корпусу» Святослав Сірий цих хлопців бачить вперше. Каже, вони не місцеві.
З колонок тим часом лунає запис голосу Володимира Зеленського, який закликає «відстати» від російськомовних, не спекулювати на «язику», просить Путіна не починати війни і порівнює Україну з героїнею еротичного німецького фільму. Активісти демонструють перед телекамерами невеликі лижі з російським триколором, які хочуть вручити головному винуватцю сьогоднішнього зібрання.
Коли акція має от-от закінчитись, двері цирку відчиняються. Переможною ходою звідти виходить Володимир Зеленський. Навколо нього – інші учасники студії «Квартал 95». Активісти від несподіванки, схоже, забувають, що саме хочуть почути від кандидата в президенти. Їхні запитання варіюються навколо того, чий Крим і хто Путін. Гостро, але геть неконструктивно. Непосвячений спостерігач може заплутатись: а хто ж клоун?
– Хлопці, скажіть, хто такий Путін? – обертається Зеленський до своєї команди.
– Х***ло! – ніби на репетиції відповідає круглолиций актор Юрій Корявченков. Зеленський багатозначно жестикулює до людей. Мовляв, ось вам – те, чого ви й хотіли.
На завершення кількахвилинного діалогу Зеленський запрошує усіх на концерт, викрикує «Слава Україні!» і зникає за дверима. Активістам, які кидаються йому вслід, доводиться у коридорі спілкуватись лише з Олександром Пікаловим. Він єдиний залишився для подальшої розмови. З-під його чорного светра можна помітити футболку львівських «Карпат».
– Давай візьмем аналізи у вашого Зеленського-наркомана! – репетує на весь коридор член «Української спілки учасників АТО» Сергій Фаворський. – У мене є докази, що він «планокур»! Всі ви тут курите у своїх гримерках!
Активісти вимагають від Пікалова відповіді, чи нагороджував Янукович Володимира Зеленського іменною зброєю та чи готовий він вибачитись перед матерями загиблих воїнів за свої необачні висловлювання. Актор спершу намагається пояснити, що це справа Зеленського, але слухати його не хочуть. В якийсь момент Пікалов зривається: «Та я сам готовий стати на коліна перед матерями!» На його очах – чи то від сказаного, чи від емоційного тиску навколо – з’являється натяк на сльози. Похиливши голову, він зникає за дверима.
Читайте також: Поганий сусід: як Львів втрачає віллу Бачевських
Активісти ще довго роздають коментарі телеканалам на вулиці. А у приміщення цирку заходять ті, хто прийшов на концерт. Серед них – чимало військових та їхніх родин. Кажуть, квитки роздавали у військових частинах.
Львів’янка пані Галина Володимира Зеленського на головному посту країни не бачить, але не пропускає жодного випуску «Кварталу-95».
– Люблю дивитися їх по телевізору, – розповідає жінка. – Гарно жартують. От прийшла на них подивитись наживо. Чи буду голосувати за Зеленського? Нє. Комік – то комік. А президент мусить бути серйозний
Фото: Орест Дрималовський, Galnet
Орест Дрималовський
----------
2019-02-08
На Львівщині з чоловіка стягнули 85 тисяч гривень аліментів
Він не виплачував аліменти з квітня 2014 року
На утримання сина чоловік мав сплачувати 1/4 частини всіх щомісячних доходів.
Про це повідомляє Мостиська райдержадміністрація.
Коли ж його викликав державний виконавець, щоб роз’яснити норми нового законодавства щодо стягнення заборгованості по аліментах, то чоловік не прийшов. Тоді на майно боржника наклали арешт і заборонили його відчужувати. А ще заборонили йому їхати за кордон. Лише після цього чоловік прийшов у виконавчу службу і зобов’язався повернути всі гроші, які заборгував сину. І таки дотримався обіцянки та виплатив весь борг по аліментах – 84 706,57 гривень.
Додам, що з 1 січня 2019 року зріс і мінімально рекомендований розмір аліментів. Якщо ж боржник офіційно не працює, то знайти йому роботу можуть через Державну службу зайнятості. Таким чином діти отримуватимуть законні гроші, а держава зможе вивести у правове поле усіх роботодавців, які мають нелегальних працівників-боржників зі сплати аліментів.
Юлія Василина
----------
2019-02-08
На Львівщині побудують перший в Україні історико-культурний парк
На створення парку планують витратити близько 12 мільйонів гривень
Єдиний в Україні історико-культурний парк створять у селі Звенигород, на місці давньої княжої столиці. Про це, під час звіту, повідомила т.в.о. директора департаменту архітектури та розвитку містобудування ЛОДА Оксана Ткачук.
Проект парку є одним із переможців конкурсу проектів регіонального розвитку Мінрегіону. Кошти на реалізацію виділили у межах секторальної бюджетної підтримки ЄС.
«Департамент є ініціатором проекту, ідея виникла при розгляді генерального плану Звенигорода на історико-містобудівній раді, але так як для села не розробляються історико-архітектурні опорні плани, ми вирішили створити цей проект щодо забудови парку, щоб зберегти цінну територію та археологічний ландшафт. Ми проситимемо статус національного для заповідника і це є наша принципова позиція, щоб зберегти історичні витоки», – додала Оксана Ткачук.
За її словами, окрім створення парку, реставрують Монастирський храм з дзвіницею у смт Підкамінь, що у Бродівському районі.
Читайте також: Львів’яни зможуть подорожувати до Грузії за ID-картками
Світлана Самборська
----------
2019-02-08
Екоінспектори влаштують рейд парками Львова
Екологічна інспекція шукатиме браконьєрські пастки, у які потрапляють собаки
Завтра Державна екологічна інспекція Львівщини спільно з депутатами, муніципалами, волонтерами та громадськістю пройдеться парками, аби виявити заборонені знаряддя полювання. Таке рішення прийняли на нараді екологічних інспекторів, повідомив Galnet перший заступник начальника Держекоінспекції Роман Конопада.
Львів’яни жалілися на те, що у парках багато пасток, у які можуть потрапити і собаки. У департаменті містобудування міської ради повідомили, що ймовірними браконьєрами є особи з циганського табору, який поселився у місті.
«Пастки здебільшого встановлюють вночі або рано вранці. Якщо ми виявимо багато незаконних знарядь, то наші рейди будуть повторюватися», – розповів у коментарі Galnet Роман Конопада.
Розподіляти завдання будуть завтра, орієнтуючись на кількість залучених львів’ян. Також під час зустрічі учасники приймуть рішення з якого парку розпочинати інспекцію. Збір учасників планується о 9 ранку, на вулиці Широкій 87. Біля магазину «Сільпо», що на Левандівці.
Читайте також: Скандал у 65-й школі: рішення про навчання у другу зміну відмінили
Світлана Самборська
----------
2019-02-08
Діти Львова у мистецьких школах вчитимуться безкоштовно
Таке рішення прийняв виконавчий комітет
Зокрема, безкоштовно навчатися у позашкільних закладах мистецького спрямування зможуть діти воїнів АТО/ООС та діти, обоє батьків яких є особами з інвалідністю.
Читайте також: Ярмарок марнославства у Львівській Облраді
Про це повідомили у прес-службі ЛМР.
Рішення діє протягом 2019 року.
Юлія Василина
----------
2019-02-08
Скандал у 65-й школі: рішення про навчання у другу зміну відмінили
Школярі других і третіх класів продовжать навчатися у першу зміну
Великого розголосу серед львів’ян набула тема навчання у другу зміну учнів молодших класів 65-ї школи на Левандівці. Як повідомляв Galnet, у школі катастрофічно бракує місця для такої кількості учнів, тому довелося робити імпровізовані класи для проведення занять. Дирекція пропонувала батькам, щоб діти вчилися у другу зміну.
Проте, батьки виступили проти, адже тоді діти не матимуть часу, щоб відвідувати гуртки.
Очільники управління освіти міста на чолі з начальником Зоряною Довганик, провели нараду на якій вирішили, що у 2019-2020 навчальному році навчання відбуватиметься у першу зміну.
Директор школи № 65 Леся Піх розповіла у коментарі Galnet,що придумали, як вирішити проблему з перевантаженням школи. Там побудують прозорі мобільні кабінети. Це збільшить кількість навчальних класів.
«У квітні місяці розпочнеться набір нових учнів і вже відштовхуючись від їхньої кількості знатимемо, скільки потрібно створити нових кабінетів», – розповіла директор школи.
Батьків задовольнило таке рішення. Створити нові приміщення планують підчас літніх канікул. Кошти на «добудову» виділить міська рада з місцевого бюджету.
Читайте також: 300 тонн вживаних речей – на переробку. Про життя в «Емаус-Оселі»
Світлана Самборська
----------
2019-02-08
Ярмарок марнославства у Львівській облраді
У Львівській Обласній раді сьогодні нараховується 84 депутати. Усі вони працюють у різних галузях, але от зарплат як народні обранці, не отримують. Тож за які кошти і як живуть депутати Львівської області? Які статки вони мають і хто з них є найбагатшим, а хто – найбіднішим, з’ясовував Galnet. Для наочності кількість грошей народних обранців ми вимірювали у трилітрових банках
Наш рейтинг складався на основі декларацій, поданих народними обранцями у 2018 році. Це дані за звітний 2017 рік, на основі яких і вдалося порахувати статки депутатів. Розпочнемо з найбагатших депутатів.
НАЙБАГАТШІ НАРОДНІ ОБРАНЦІ ЛЬВІВЩИНИ
Тож, перша п’ятірка – депутати, які мають найбільше грошей. Що цікаво, усі п’ятеро депутатів, які очолили рейтинг, тримають свої заощадження у готівці, а не на банківських рахунках. Мабуть вони найбільше довіряють саме трилітровим банкам. Тож для наочності ми переводили їхні статки саме у трилітрові банки. Як з’ясувалося, у звичайну трилітрову банку поміщається приблизно 2 мільйони гривень банківськими упаковками по 500 гривень.
Читайте також: Поганий сусід: як Львів втрачає віллу Бачевських
Найбагатшим депутатом виявився Білас Всеволод Омельянович з фракції БПП «Солідарність». Згідно вказаних даних, він є директором з комерційних питань в ПрАТ «ІДС». У минулому році депутат заробив загально 9 мільйонів 776 тисяч 728 гривень. У тому числі 6 262 472 гривень заробітної плати за основним місцем роботи, 13 800 гривень доходу від надання в оренду майна, 266 806 гривень компенсації по страхуванню авта, 2 297 000 гривень доходу від відчуження нерухомого майна, 664 650 гривень доходу від відчуження рухомого майна та подарунок (у не грошовій формі) вартістю 272 000 гривень від власника невеличкої брокерської компанії у Львові. А от загалом за все своє трудове життя родина Біласів заробила 51 мільйон 350 тисяч 839 гривень, з яких лише 1 500 000 гривень Всеволод Омелянович зберігає на банківському рахунку. Решта 49 850 839 гривень зберігаються готівкою в гривнях і в доларах США. Тож, перераховуючи на банки, в родині Біласів мало б бути 25 трилітрових бутилів з готівкою!
Читайте також: Переполох на Левандівці: чи уникнуть учні школи №65 навчання у другу зміну
Друге місце посів також депутат від БПП «Солідарність» Демчина Роман Іванович, який є приватним підприємцем. Дохід від його підприємницької діяльності, а також заробітна плата, отримана у власному підприємстві загалом становлять 3 мільйони 235 тисяч 905 гривень, а ось його дружина в тому ж самому підприємстві ПП «Рома» заробила лише 67 860 гривень за рік. Доходи сина пана Демчини, який навчається у Харківській юридичній академії, складалися зі стипендії розміром 1 634 гривні за рік. Але у родини Демчини є заощадження, які забезпечують їхнє проживання і становлять небагато-немало 23 мільйони 274 тисячі 91 гривню. Як і його колеги, депутат тримає власні заощадження у готівці: 17 мільйонів гривень, 70 тисяч євро та 140 тисяч доларів. Уся ця готівка помістилася б у 12 трилітрових банок!
Третє місце дісталося депутату від об’єднання «Самопоміч». Вервега Тарас Васильович є членом спостережної ради компанії SoftServe.
Він у 2017 році заробив 5 мільйонів 25 тисяч 954 гривні. З них заробітна плата, отримана за основним місцем роботи становила 39 115 гривень, заробітна плата, отримана за сумісництвом – 1 092 221 гривню, дивіденди – 2 678 881 гривню, і дохід від відчуження рухомого майна – 535 737 гривень. Також пан Вервега брав кредит на суму 680 000 гривень.
Крім того, родина Вервеги має грошові активи на загальну суму близько 23 мільйонів 36 тисяч 850 гривень. На відміну від своїх колег, більшість заощаджень їхня родина тримає на банківських рахунках: 22 628 доларів та 2 119 628 гривень.
Читайте також: Чим живе Левандівка
Також пан Вервега позичив третім особам 9 887 138 гривень. Цими третіми особами є компанії, у яких сам депутат має часткові корпоративні права. У готівці зберігаються 250 000 доларів та 71 000 євро. У гривнях родина Вервеги готівку не тримає. Але якщо б їхні готівкові заощадження були у національній валюті, то вони б становили приблизно 9 мільйонів 186 тисяч 500 гривень, а це неповні 5 трилітрових банок готівки!
Четверте місце у нашому рейтингу посів Кошик Петро Ігорович з політичної партії «Громадянська Позиція», який є приватним підприємцем (щоправда, це не вказано у його декларації, як основне місце роботи). Доходи пана Кошика минулоріч становили 7 мільйонів 243 тисячі 220 гривень. З цих грошей дохід від підприємницької діяльності становить 2 746 880 гривень. Решта – дохід від продажу майнових прав на загальну суму 1 757 250 гривень та від відчуження нерухомого майна на суму 2 015 515 гривень, дохід від надання в оренду майна у розмірі 422 851 гривня та заробітна плата за основним місцем роботи в сумі 33372 гривні. Дохід дружини загалом сягнув 147 165 гривень за рік. Усі решта заощадження, а саме 100 000 доларів та 5 000 000 гривень депутат зберігає готівкою, тож у перерахунку на гривні це становить близько 7 мільйонів 800 тисяч гривень і легко помістилося б в 4 трилітрових банках
І замикає рейтинг найбагатших депутатів Львівської облради ще один депутат від президентської партії Седіло Микола Григорович. Він також є приватним підприємцем. Минулого року справи у його підприємства, порівняно з іншими учасниками рейтингу, йшли не найкраще, але пан Седіло отримав загальних доходів на суму 1 мільйон 225 тисяч 831 гривню. З них дохід від зайняття підприємницькою діяльністю становить 983 545 гривень. Решта – доходи від продажу рухомого майна – 153 030 гривень та страхові виплати – 82 056 гривень. Ще 7 200 гривень пан Седіло отримав від надання майна в оренду. Та накопичені за минулі роки заощадження дозволили родині не обмежувати власні витрати. Тож грошових активів у депутата та його дружини задекларовано на загальну суму 1 158 000 гривень, 275 000 доларів та 107 000 євро. Усі кошти зберігаються у готівці і в еквіваленті національній валюті становлять 12 мільйонів 174 тисячі гривень. Усе це зайняло б 6,5 трилітрових банок.
Читайте також: 87 тисяч гривень боргу за тепло: Як львівські чиновники до боржників ходили
ТОП-3 НАЙБІДНІШИХ ДЕПУТАТІВ
Та є серед депутатів і такі, які живуть виключно на одну зарплату, та не мають жодних заощаджень.
Найбіднішим депутатом сміливо можна назвати депутатку від ВО «Свобода» Шайдулліну Ольгу Василівну. Згідно декларації, наразі вона є тимчасово не працюючою, і у 2017 році її дохід становив 18 524 гривні, які були соціальною допомогою по безробіттю. Також пані Шайдулліна має 33% прав власності на квартиру у Бродах загальною площею 52,6 М2. Жодних активів у депутатки немає.
Друге місце посів депутат від УКРОПу Сидорович Юрій Ярославович. Він працює методистом у Золочівському відділі культури та туризму. Пан Сидорович за звітний період заробив 82 832 гривні. З них 44 432 гривні за основним місцем роботи, і 38 400 – за сумісництвом. У депутата відсутня власна нерухомість, але він задекларував автівку AUDI Q7 2006 року випуску, вартістю 468 000 гривень, яку придбав ще у 2016 році.
На третьому місці опинилася депутатка Бабінська Мирослава Роанівна, яка є представником ВО «Свобода». Вона працює у ПрАТ СК «Провідна», та у 2017 році отримала 63 828 гривень заробітної плати. Пані Бабінська проживає у будинку матері, загальною площею 92,7 М2, власної нерухомості, а також автівок не має, проте має заощадження у розмірі 50 000 гривень, які тримає готівкою.
Читайте також: 300 тонн вживаних речей – на переробку. Про життя в «Емаус-Оселі»
 
Вероніка Міронова
----------
2019-02-08
Львів’яни зможуть подорожувати до Грузії за ID-картками
1 березня набирає чинності оновлена Угода між Кабінетом Міністрів України та Урядом Грузії про взаємне скасування візових вимог
Тож відвідати Грузію можна буде за внутрішніми біометричними паспортами (ID-картками).
Про це повідомило Міністерство закордонних справ України у Facebook.
Читайте також: Поганий сусід: як Львів втрачає віллу Бачевських
Жителі Грузії зможуть поїхати в Україну також за ID-картками.
Юлія Василина
----------
2019-02-08
Як у Львові затримували екс-бійця «Торнадо»: Відео
Його підозрюють в організації замовного вбивства бердянського активіста і учасника бойових дій Віталія Олешка («Сармата»)
Екс-торнадівця затримали у Львові 7 лютого. Останні п’ять місяців він ховався у різних областях України, постійно змінюючи місце проживання. При собі підозрюваний мав посвідчення поліцейського Європолу.
Родом чоловік з Дніпра. Про це повідомляє Нацполіція.
Читайте також: Поганий сусід: як Львів втрачає віллу Бачевських
Наразі це вже 11 підозрюваний, затриманий в рамках розслідування замовного вбивства Віталія Олешка.
Крім того, підозрюваний перебував у розшуку та за рішенням суду був визнаний винним у скоєнні злочину за ч.4 ст.296 (Хуліганство) Кримінального кодексу. Суд призначив зловмиснику покарання у вигляді трьох років позбавлення волі.
Юлія Василина
----------
----------
2019-02-09
Нова методика оплати комунальних послуг ще не діє
Методика «заплати за сусіда» ще не розпочала свою роботу
Підприємства тепло-, водопостачання та водовідведення поки що не можуть застосовувати нову Методику розподілу між споживачами обсягів спожитих у будівлі комунальних послуг. Вона полягає у визначенні і розподілі різниці між обсягом холодної води, виміряним загальнобудинковим лічильником, і сумарним обсягом спожитої холодної води за показаннями квартирних лічильників.
Про це повідомила прес-служба Міністерства регіонального розвитку, будівництва та ЖКГ.
У міністерстві наголошують, що до укладення нових договорів споживачі мають оплачувати послуги за чинними договорами.
“Методика може застосовуватись лише після укладення споживачами нових договорів з виконавцями комунальних послуг (за вимогами нового закону №2189). До того часу нарахування населенню за комунальні послуги має здійснюватися за чинними договорами та правилами. Тобто, тепло- та водопостачальні підприємства не можуть розподіляти воду і тепло відповідно до нової Методики. Це є прямим порушенням умов чинних договорів зі споживачами”, – пояснили у Мінрегіоні.
Читайте також: Вова, що ти куриш?
Світлана Самборська
----------
2019-02-09
За продаж первоцвітів – каратимуть
Екологи закликають не зривати та не купувати первоцвіти
Первоцвіти – занесені до Червоної книги України. Незважаючи на це, їх щороку реалізовують на вулицях міст та вздвож доріг. Екологи наполегливо просять не купувати та не продавати ці квіти. Про це повідомляє прес-служба ЛОДА.
Масовий збір на продаж рідкісних рослин призводить до послаблення, а у невеличких місцезростаннях до повного пригнічення насіннєвого поновлення. Крім цього, дуже часто первоцвіти знищуються з кореневою частиною, що призводить до фізичного знищення популяцій.
Департамент екології та природних ресурсів облдержадмінстрації просить мешканців Львівщини звертатись у Державну екологічну інспекцію у Львівській області у разі виявлення продажу первоцвітів. Для цього потрібно зателефонувати за номером : 2387370 чи у Головне управління Національної поліції у Львівській області за коротким номером 102.
Продавці рідкісних рослин – нестимуть відповідальність перед законом.
Читайте також: На Львівщині побудують перший в Україні історико-культурний парк
Світлана Самборська
----------
2019-02-09
Ті, що «руйнують» самотність
Про довіру, усмішки та сльози, відчай та неймовірні історії, які трапляються із соціальними працівниками, а ще про таких потрібних проекту волонтерів – у програмі #Люди дії на радіо FM Галичина розповіла керівниця відділення «Домашньої опіки» при Благодійному фонді Шпиталю Шептицького Ірина Старовецька.
Допомога, підтримка, опіка. Для людей похилого віку ці три слова – неначе соломинки порятунку. А для тих, хто на старості залишився один на один зі своїми проблемами, це і є порятунок. Про довіру, усмішки та сльози, відчай та неймовірні історії, які трапляються із соціальними працівниками, а ще про таких потрібних проекту волонтерів – у програмі #Люди дії на радіо FM Галичина розповіла керівниця відділення «Домашньої опіки» при Благодійному фонді Шпиталю Шептицького Ірина Старовецька.
Читайте також: 300 тонн вживаних речей – на переробку. Про життя в «Емаус-Оселі»
Основною метою цього проекту, який діє за підтримки та фінансування благодійного фонду «Карітас Україна», було покращення якості життя самотніх і малозабезпечених людей похилого віку. Людей, які перебувають у скрутному становищі і потребують допомоги не тільки медичної, але й соціальної, духовної і навіть психологічної. Але оскільки в нас працює багато медичних сестер, то основну увагу ми приділяємо медичним послугам. І в першу чергу – допомагаємо тим людям, які вже не мають надії ні на кого.
Ми почали працювати за державним стандартом догляду людей вдома, і там є певні критерії, згідно з якими маємо вибирати підопічних. Через ті критерії ми не маємо права переступати. Тому, скажімо якщо людина може ще сама сходити за продуктами в магазин чи поїхати в Пенсійний фонд, то, на жаль, допомагати їй не можемо, бо вона дає собі раду самостійно. Ми опікуємось важкохворими або ж лежачими людьми, які не мають змоги вийти за межі власного помешкання. До них і приходять наші працівники, які, пройшовши певний курс навчання, вже знають, як поводитися в тій чи іншій ситуації.
В Україні чомусь люди не розуміють, що хтось сторонній може прийти і надати допомогу. Люди, як правило, бояться  впустити незнайому людину до себе додому. Тим паче, зараз такий час, що є багато аферистів . Тому до наших працівників також звикають поступово, і лише тоді, коли розуміють, що ми приходимо, аби справді допомогти. Вони починають згадувати, що було колись, починають розказувати свої життєві історії. Таким чином, напевне, і звикають до наших працівників.
Читайте також: Поганий сусід: як Львів втрачає віллу Бачевських
У нас є одна дільниця, де ми доглядаємо переважно за колишніми вчителями чи медиками. Тобто людьми, які здебільшого в житті робили ставку на кар’єру, мали високі посади і були важливими особами у Львові. У когось так склалися обставини, що немає дітей. У когось же були діти, але трагічно загинули, і ті люди залишились самі. Зараз ми маємо багато внутрішньо переміщених осіб. Завдяки Карітасу маємо змогу допомогти десятьом таким родинам. Ми також доглядаємо за сім’ями, де залишились і чоловік, і дружина, які дуже бережно ставляться одне до одного, але, на жаль, вже не мають змоги доглядати за собою. У нас також є розлучені чоловік і дружина, де чоловік цілком незрячий, а жінка може пересуватися тільки на інвалідному візку. І зараз на старості літ вони знову разом, і так гарно дивитися, як він вивозить її на візку. Вона наче є його очима.
Окрім допомоги стареньким, проект «Соціальна опіка» також консультує і навчає родини, із якими живуть лежачі дідусь чи бабуся. Наші працівники можуть прийти і показати, як правильно повертати стареньких, як проводити заходи з гігієни, як купати в ліжку, міняти підгузки та правильно обробляти пролежні. Тобто надають основні рекомендації, які стосуються догляду за людиною.
Ми радо приймаємо і запрошуємо до себе волонтерів. Оскільки наші дівчата-медсестри мають чіткі графіки, то, буває, просто не встигають за всіма тими процесами банально поспілкуватися з людиною. А самотні і старенькі люди, повірте, дуже цього хочуть. І в таких випадках нас дуже виручають волонтери, які можуть говорити з людиною, коли соціальний працівник виконує свою роботу. Вони часто пишуть листи від стареньких чи читають їм книги. Наші волонтери завжди ходять або ж медсестрами, або ж із соціальними працівниками. Тому так званий «робочий час» волонтера – це з 9 до 18 год.
Читайте також: Вова, що ти куриш?
Святослав Драбчук
----------
2019-02-09
Аеропорт «Львів» обіцяють реконструювати цьогоріч
Ціна питання – 287 мільйонів гривень
Днями, міністр інфраструктури Володимир Омелян представив плани з розвитку авіаційної галузі в Україні на 2019 рік. 
Омелян зазначив, що розвиток регіональних летовищ вимагає інвестицій і часу: 
«Але це – ті інфраструктурні проекти, ефект від яких ми відчуватимемо і через рік, і через 10 років».
За словами міністра, цьогоріч у відомстві запланували розвиток інфраструктури в ДП «МА «Львів» ім. Данила Галицького». Загальна сума робіт складає 287 мільйонів гривень. За підрахунками міністерства, саме така сума необхідна для того, аби вдосконалити аеропорт у Львові, а саме: завершити реконструкцію аеродрому та реконструкцію існуючого пасажирського терміналу, а також довести до ладу деякі системи нового аеровокзалу.
Читайте також: У Львівському аеропорту пасажирів побільшало майже на 130 тисяч
Окрім цього, в міністерстві повідомили, що протягом 2019 року завершать реконструкцію аеропорту в Одесі, почнуть ремонт летовища у Вінниці та будівництво нового аеропорту в Дніпропетровській області.
 
Андрій Теплий
----------
2019-02-09
Львівські медики-прикордонники стали першими на змаганнях у Польщі
Призове місце вибороли на Міжнародних змаганнях з медичного рятівництва 
У польському місті Бєльсько-Бяла відбулися 14-ті міжнародні зимові змагання з медичного рятівництва. Загалом участь взяли 35 команд з різних країн.
Команда медиків-прикордонників у складі Андрія Іващенка, Любові Кашицької, Назара Туріва та Аліни Коваль зуміла вибороти перше місце у завданні, де враховували швидкість та злагодженість команди при наданні допомоги. Прикордонники працюють у Військово-клінічному медичному клінічному центрі Держприкордонслужби у Львові, повідомляють у прес -службі ДПСУ.
Аби перевірити свої навики, учасникам довелося надавати допомогу потерпілим у ДТП, рятувати людей з ножовими та вогнепальними пораненнями, а також  під час масових надзвичайних пригод. Крім того, команди перевіряли на знання реанімаційних заходів та евакуації потерпілих.
Читайте також: Скандал у 65-й школі: рішення про навчання у другу зміну відмінили
Світлана Самборська
----------
2019-02-09
На Львівщині триває авторалі «Зимові вершини»
Головною унікальністю цього етапу є швидка снігова траса у високогір҆ ї Карпат
За перше місце змагаються 15 екіпажів із Київської, Львівської, Закарпатської та Дніпропетровської областей. Стартували гонщики у селі Урич. Далі маршрут такий: Перепростиня – Новий Кропивник – Коротичі – Ластівка. Загальна дистанція становить 92,8 км. Загальна кількість спеціальних ділянок – 4, а їх довжина – 91,2 кілометри.
Читайте також: Діти Львова у мистецьких школах вчитимуться безкоштовно
Про це пише ЛОДА.
Загалом, у 2019 році Національна ралійна серія «Кубок Карпат» включатиме 4 етапи.
Юлія Василина
----------
2019-02-09
У Львівському госпіталі для військових відкрили консультаційний кабінет
Лікарі прийматимуть раз на тиждень
У Львівському обласному госпіталі ветеранів війн та репресованих проконсультуватися з лікарем можуть учасники бойових дій і учасники Революції Гідності. Кожного понеділка з 9:00 до 14:00 у кабінеті прийматимуть невропатолог, оториноларинголог (ЛОР), пульмонолог, терапевт.
Про це повідомляє прес-служба ЛОДА.
Читайте також: Для ветеранів війни створять Єдиний державний реєстр
Записатися на консультацію можна з 9:00 до 17:30 за телефонами 0685780772, 0664219928.
Адреса консультаційного кабінету: Львівський обласний госпіталь ветеранів війн та репресованих Львів-Винники, вул. В. Івасюка, 31.
Юлія Василина
----------
2019-02-09
Сьогодні у палаці Потоцьких прозвучить Шуберт
Лунатимуть твори з циклу «Зимовий шлях»
У Львівському палаці Потоцьких відбудеться концерт за участі Володимира Шинкаренка та під супроводом фортепіано Романа Марченка. Про це повідомили yFacebook.
«Це справжній шедевр у творчості Ф. Шуберта, – найвище досягнення його генія. Для виконання потрібні витончена професіональна майстерність і виняткові вокальні дані», – так казав про цикл 24 пісень Шуберта «Зимовий шлях» один із найкращих в історії його виконавців – Борис Гмиря.
Захід розпочнеться о 15 годині.
Читайте також: У кінотеатрах будуть спеціальні місця для людей з інвалідністю
Світлана Самборська
----------
----------
2019-02-10
Які електрокари найчастіше купують українці: рейтинг
У січні цього року в Україні купили 441 електромобіль
У порівнянні з минулим роком попит на електромобілі в Україні виріс в 2,3 рази. У січні українці поставили на облік 441 електромобіль.
Про це повідомляє Асоціація автовиробників України.
Як і раніше, основну масу в «зеленому» сегменті авторинку склали старі автомобілі, ввезені з-за кордону. У січні їх було 404 шт.
Найпопулярнішим електромобілем на українському ринку залишається Nissan Leaf. За місяць 231 автомобіль цієї моделі поповнив національний автопарк.
А лідером серед нових електрокарів став JAGUAR I-Pace, перевагу якому віддали 13 автомобілістів. Варто відзначити, що в реєстраціях минулого місяця старих JAGUAR I-Pace не було зовсім.
ТОП-10 первинного ринку електромобілів січня виглядає наступним чином:
NISSAN Leaf – 231 шт.
RENAULT Zoe – 29 шт.
TESLA Model S – 28 шт.
BMW i3 – 27 шт.
FIAT 500e – 24 шт.
VOLKSWAGEN е-Golf – 18 шт.
TESLA Model X – 16 шт.
JAGUAR I-Pace – 13 шт.
KIA Soul EV – 11 шт.
CHEVROLET Bolt і MERCEDES-BENZ B Electric Drive – по 10 шт.
Читайте також: Електрозалежні: чому львів’яни пересідають на електромобілі
Орест Дрималовський
----------
2019-02-10
У Львові покажуть нетипову виставку про Тараса Шевченка
Проект «Квантовий стрибок Шевченка» – це спроба осучаснити старе та архівувати популярні культурні образи
Проект київського ілюстратора Олександра Грехова “Квантовий стрибок Шевченка” покажуть у львівьскій мистецькій галереї “Книжковий Лев” на проспекті Шевченка, 14. Триватиме виставка з 1 по 14 березня.
У концепції проекту, створеного у співпраці з Національним музеєм Тараса Шевченка у Києві, – свіжий погляд на видатного поета і художника. А також його пододорож у просторі і часі. Мовляв, що б було, якби Шевченко міг втілюючись в інших людей: живих-неживих, реальних-нереальних, добрих-недобрих.
“Ми звикли вважати (дехто іронічно, а більшість – всерйоз), що хліб, вишиванка, калина, гопак і пісня символічно трактують нашу українську ідентичність. Від них вже рукою подати до культурного коду нації – Тараса Шевченка. Його продовжують згадувати і цитувати в часи сум’яття та непевності (тобто регулярно), хоч за двісті років він з живої людини перетворився на ідеологічний пам’ятник боротьби з недолею. Проект «Квантовий стрибок Шевченка» – це сплав вільнодумства та науки, це спроба осучаснити старе та архівувати популярні культурні образи. Це мандрівка у часі, просторі, вимірі з українським Вергілієм – Тарасом Григоровичем, це незабутній «тріп», де глядач бере на себе роль самого Шевченка”, – йдеться в описі проекту.
Ілюстратор Олександр Грехов є засновником бренду Unicorn&Wine. Співпрацює з благодійним фондом «Таблеточки», музеями, OLX, АТБ та іншими компаніями.
Фото: Cedra
Орест Дрималовський
----------
2019-02-10
Три вистави на вечір
Замість кіно можна ввечері відправитися в театр
Львівський академічний театр ім.Леся Курбаса пропонує тренінг акторської імпровізації «Амнезія, Або Маленькі подружні злочини». Початок о 19:00.
Амнезія, тому що я ділив з тобою свої дні та ночі, але розповідав собі іншу історію
 Амнезія, тому що я відчував непереборне почуття до тебе, але більше говорив про свої маленькі імпульси
Амнезія, тому що в глибині душі я був вірний, але скоріше б порвав собі горлянку, аніж визнав би це
 Чоловіків характеризує те, що вони відмовляються від власної долі. Вони віддають перевагу свободі. Але що таке свобода, якщо вона ні до чого не веде? Чоловіки більше вигадують свободу, ніж користаються з неї. 
Моя амнезія — це брехня для того, щоб повернутися та віднайти тебе, – пише автор Ерік Емануель Шмітт.
Читайте також: Ті, що «руйнують» самотність
Щоб посміятися відправляйтеся у Львівський академічний духовний театр «Воскресіння». Там показуватимуть музичну комедію «Весела корчма», за мотивами оповідань Шолом-Алейхема. Початок о 18:00, 19:00.
Ця вистава отримала нагороду від журі на конкурсному VI Міжнародному фестивалі «Сусіди» в Любліні (Польща). Це колоритна вистава, наповнена танцями, єврейською музикою, гумором і смішними діалогами неодмінно додасть Вам хвилю позитивного настрою у ці дні.
Якщо ж хочете пороздумувати над життям, то театр імені Марії Заньковецької підготував для вас смішну трагедію «Криза». Смішна та кумедна, а місцями й доволі сумна та надто життєва історія просто покаже віддзеркалення нашого з Вами сьогодення. І можливо, коли ми подивимося на свою поведінку з іншого погляду, то зрозуміємо, що у ній щось варто змінити, щоб зрушити це застояне колесо історії з місця. Адже недаремно говорять, коли не можете змінити обставин – змініть своє ставлення до них
 Мабуть у цих словах є певна рація, адже крім грошей, статків та маєтностей у нашому житті є набагато важливіші речі – наприклад, кохання, сім’я, близькі люди. Почток о 19:00.
Юлія Василина
----------
2019-02-10
Щастя для дітей-сиріт ціною майже в 30 мільйонів: Що буде з будинком на Короленка, 7?
Центр опіки сиріт УГКЦ користувався цим приміщенням з 2013 року. Вони мали укладений договір зі школою-інтернатом №2, яка знаходилася тут до 2014
А тоді будинок і зовсім закрили. Центр опіки сиріт запропонував Львівській облраді дати їм в оренду це приміщення, адже зараз діти-сироти змушені вчитися куховарити, малювати ікони, займатися спортом у різних куточках Львова. Проте, обласна рада у жовтні внесла будинок на Короленка, 7 у перелік об’єктів, які продаватиме з аукціону. Тож у Центру є один вихід – викупити будинок на аукціоні. Його ціна – 29 мільйонів 233 тисячі 680 гривень. Отець Роман Прокопець, який опікується Центром, вирішив таки спробувати зібрати гроші й купити будівлю.
Що ж особливого у цьому приміщенні, чому саме воно підходить для ЦОС і чому його так хоче продати Обласна рада – у матеріалі Galnet.
Найкращою нагодою відвідати це «дороге» приміщення , поспілкуватися з організаторами та волонтерами Центру опіки сиріт став їхній подячний вечір для всіх, хто словом чи ділом допомагав їм. «Теплий вечір», а саме таку назву отримав захід, організували у холодному будинку на Короленка, 7. Зробити цей вечір справді теплим вдалося не обігрівачам, які організатори завбачливо встановили у залі, а людям, які зібралися тут разом.
 
Отець Роман Прокопець розповідає про ситуацію, яка склалась із приміщенням так:
«На сьогодні було написано ряд звернень, зокрема, від Митрополита, від Центру опіки сиріт, від міста були звернення неодноразові до обласної ради про те, щоб це приміщення передати нам. Була також електронна петиція і голосовано на сесії ЛМР. Ми бачимо, що громадськість підтримує дану ініціативу, довіряє, вірить і бачить, що ще можна на сьогоднішній день щось впровадити і взагалі змінити рішення, але цього потрібно хотіти. Але бачимо, що нема того розуміння».
Обласна рада «мусить» продати це приміщення, адже ці гроші вони вже запланували витратити на розвиток освіти та культури в області. Принаймні, такою інформацією працівники облради ділились з моїми колегами.
«Говорити можна дуже багато, але яка буде реальність? З одного боку важко уявити, а з іншого зовсім не важко уявити що може бути на цьому місці, продавши його. Відповідно, ми як церква, як ЦОС можемо гарантувати, що справді це приміщення буде таким центром, який об’єднає всі ті проекти, які в нас є в різних закладах і об’єднає всіх тих добрих людей довкола них», – говорить отець Роман.
Сусідами старої школи-інтернату є гарненькі новобудови, мешканці яких вже встигли організувати собі імпровізовану автостоянку на території, прилеглій до будинку.
Читайте також: Як жити, коли знаєш про смертельний діагноз своєї дитини: історія Христини
Запитую також , чи є якісь інші варіанти приміщень для облаштування Центру опіки сиріт
«Були різні розмови, але жодного разу ці розмови не мали конкретного характеру, тобто жодного разу нам не запропонували якесь інше приміщення з тим, наприклад, що «ми від цього дня готові вас розмістити в цьому закладі». Були лише обіцянки, що «ми пошукаємо, ми щось знайдемо», – каже отець Роман.
Отець Степан Сус пояснює, будинок на вулиці Короленка, 7 поруч має стадіон, який надзвичайно потрібен їм, адже одним із успішних проектів Центру опіки сиріт є футбольний клуб «Копа». «Ми тому й відстоюємо, щоб саме там створити Дім милосердя», – додає отець.
Напевно, не всі, хто чули про проблему, знають про ЦОС хоч трохи більше, ніж назву. Тож тут декілька реплік про зародження Центру та про важливість його місії.
«Як і більшість проектів, Центр опіки сиріт виник від спілкування з тими дітьми, зокрема, тоді, коли я ще був студентом 6 курсу і переступив поріг школи-інтернату і спілкуючись з дирекцією, спілкуючись з дітьми ми зрозуміли наскільки великою є потреба присутності духовної особи в стінах такого центру. Це було початком. За рік часу нам вдалося зорганізувати команду, яка працює і до сьогоднішнього дня. За цей час було організовано багато проектів і те, що тішить нас, наші випускники, які підтримують з нами контакти, спілкуються, радяться з нами. Ми теж маємо можливість надавати їм різну допомогу: порадами чи матеріально. Для багатьох наших випускників знання того, що є капелан, дає можливість віднайти його в списку телефонної книги і зателефонувати в будь-який час», – розповідає отець Роман.
Читайте також: Замість кортів – парковка: де діти, яких видворили з Палацу спорту на Мельника, тепер грають у теніс
Центр опіки сиріт активно працює вже 10 років, за цей час волонтери, капелани та інші добродії встигли допомогти не одній дитині. Загалом, вони працюють у 20 закладах, а також організовують безліч проектів. Серед найуспішніших – футбольний клуб «Копа» та кулінарна школа «Казанок». Якщо перший спрямований на фізичний розвиток, то другий допомагає здобути практичні навички, без яких важко уявити життя. Окрім цього, Центр опіки сиріт опікується вихованням дітей та організацією різних таборів протягом цілого року.
«При місії є волонтерський рух «Руки допомоги», в середньому там десь 30 активних волонтерів. Основна діяльність – це супровід, організація таборів дитячих, ми возимо дітей в Карпати, тут на місцях організовуємо табори. А ще ми ходимо в інтернати. Я, наприклад, ходжу в дитячий будинок №1, там живуть дітки до 5 років. Не всім добре з малими дітьми, комусь краще з дорослішими, тому ми обираємо собі заклад, куди би ми постійно ходили, тому що діти хочуть спілкування, а щоб створити добрий контакт, то потрібно часто приходити», – розповідає волонтер Роман, який на «Теплому вечорі» виконує роль фотографа.
Хлопець волонтерить у ЦОС з 2014 року. Каже, що інші волонтери затримуються тут мінімум на рік-два, але, переважно на довше, просто обставини в житті у кожного бувають різними. За словами Романа, на понеділкових зустрічах для волонтерів проводять навчання. Для цього навіть запрошують психолога, адже не всі, насправді, готові піти у такий заклад – є певні нюанси.
Роман також нарікає на відсутність власного місця для центру:
«Йде розвиток, але немає приміщення , щоб нарощувати ці потужності. Тут є велика територія і велике приміщення – можна зробити потужний центр. В планах також робити різні порадні для кризових сімей, бо діти в інтернатах – це наслідок, а причина є в сім’ях. В нас тут також є одяг, ми маємо сім’ї, які приходять і тут собі обирають одяг».
Для того, аби викупити таке бажане і таке потрібне приміщення на вулиці Короленка, 7 організували збір коштів:
«Станом на сьогоднішній день зібрали понад півмільйона гривень, а для того, щоби викупити з аукціону будівлю, потрібно майже 30 мільйонів», – пояснює отець Степан Сус і додає, – «Є кілька варіантів: можливо, хтось із львівських меценатів викупить цей будинок і подарує його Центру опіки сиріт. Другий варіант, що обласна рада подарує його нам чи здасть в оренду. І третій варіант – шукати інші варіанти, адже існування такого будинку полегшило би нашу діяльність для дітей сиріт, допомогло би бути набагато ефективнішими. А не буде такого будинку – будемо робити те, що ми робимо, принаймні, ми точно не перестанемо працювати з дітьми-сиротами і допомагати їм».
Читайте також: Ті, що «руйнують» самотність
За його словами, до збору коштів долучилися українці з Британії, Америки, Канади та країн Європи. Люди переказують хто скільки може, адже вірять у важливість цієї справи.
«Всі розуміють, що часу не так багато – в кінці лютого (на сайті Prozorro зазначено, що аукціон відбудеться 27 лютого – ред..) має відбутися аукціон. З іншого боку, якщо нам цей будинок подарують, то зібрані кошти ми використаємо на ремонт. Готового приміщення ніхто не дасть, тож мусимо привести все до певних норм,аби діти могли там займатися», – підсумовує отець Степан.
А поки що волонтери, капелани і діти сподіваються на доброту та сердечність чиновників і вірять: омріяне приміщення таки дістанеться їм.
Мар'яна Галькович
----------
2019-02-10
За пост президента змагатиметься 44 кандидати: список від ЦВК
ЦВК завершила реєстрацію кандидатів у президенти України
Про це йдеться на сторінці комісії у Facebook.
Читайте також: Ярмарок марнославства у Львівській Облраді
– Ігор Шевченко (само висуванець);
– Сергій Каплін (кандидат від Соціал-демократичної партії);
– Валентин Наливайченко (кандидат від партії «Громадсько-політичний рух Валентина Наливайченка «Справедливість»);
– Віталій Скоцик (самовисуванець);
– Андрій Садовий (кандидат від партії «Об’єднання «Самопоміч»);
– Євген Мураєв (кандидат від партії «Наші»);
- Анатолій Гриценко (кандидат від партії «Громадянська позиція»);
- Віталій Купрій (самовисуванець);
- Геннадій Балашов (кандидат від партії «5.10»);
– Ольга Богомолець (самовисуванець);
– Олександр Шевченко (кандидат від партії «Українське об’єднання патріотів – УКРОП»);
– Роман Насіров (самовисуванець);
– Юрій Бойко (самовисуванець);
– Олег Ляшко (кандидат від Радикальної партії);
– Аркадій Корнацький (самовисуванець);
– Олександр Вілкул (кандидат від партії «Опозиційний блок – Партія миру та розвитку»);
– Юлія Тимошенко (кандидат від партії «ВО «Батьківщина»);
– Дмитро Добродомов (кандидат від партії «Громадський рух «Народний контроль»);
– Олександр Мороз (кандидат від партії «Соціалістична партія Олександра Мороза»);
– Ілля Кива (кандидат від Соціалістичної партії України);
– Руслан Кошулинський (кандидат від партії «ВО «Свобода»);
– Олександр Данилюк (самовисуванець);
– Сергій Тарута (кандидат від партії «Основа»);
– Володимир Зеленський (кандидат від партії «Слуга народу»);
– Інна Богословська (самовисуванка);
– Ігор Смешко (самовисуванець);
– Микола Габер (самовисуванець);
– Юрій Дерев’янко (кандидат від партії «Воля»);
– Роман Безсмертний (самовисуванець);
– Віктор Бондар (кандидат від партії «Відродження»);
– Сергій Носенко (самовисуванець);
– Руслан Ригованов (самовисуванець);
– Віктор Кривенко (кандидат від партії «Народний рух»);
– Сергій Кривоніс (кандидат від партії «Воїни АТО»);
– Андрій Новак (кандидат від партії «Патріот»);
– Василь Журавльов (кандидат від партії «Стабільність»);
– Юрій Тимошенко (самовисуванець);
– Петро Порошенко (самовисуванець);
– Юрій Кармазін (самовисуванець);
– Юлія Литвиненко (самовисуванка);
– Олександр Ващенко (самовисуванець);
– Володимир Петров (самовисуванець);
– Дмитро Гнап (партія «Сила людей»);
– Олександра Соловйова («Розумна сила»).
Юлія Василина
----------
2019-02-10
Конкурс краси «Місіс Східна Європа» вперше відбудеться у Львові
Це унікальна нагода для жінок
Таку радісну новину повідомила львів’янка Уляна Оксенюк, яка отримала почесний титул «MRS TOP of UNIVERSE 2018» і має повноваження Національного директора конкурсу краси для жінок «Місіс Східна Європа».
«Дорогі жінки, кому від 25-45 років, у вас з’явилася унікальна нагода розпочати новий етап у своєму житті, адже дані заходи, це не лише красива подія, яка залишить враження та спогади на усе життя, це не лише втілення дитячої мрії, але це колосальний досвід та величезний поштовх для реалізації своїх проектів, цілей та досягнень. Це унікальна можливість вийти за межі міста, країни, заявити про себе на світовому рівні,розпочати новий етап свого розвитку, кар’єри та свого життя», – пише на своїй facebook-сторінці красуні.
Конкурс «Місіс Східна Європа 2019» буде присвячений соціальній програмі «Відповідальне батьківство», а головною метою програми є підтримка дітей з неблагополучний сімей. 
Читайте також: Які обстеження треба проходити чоловікам та жінкам, щоб уникнути раку
Переможниця конкурсу, який відбудеться у Львові, в червні стане учасницею «MRS WOMEN of the UNIVERSE 2019» у Лас-Вегасі. 
Андрій Теплий
----------
----------
2019-02-11
Львівський стартап UATAG пройшов у півфінал GIST Tech-I 2019
GIST Tech-I - щорічний конкурс найкращих ідей у сфері технологій для сталого розвитку для підприємців з країн, що розвиваються. UATAG – єдиний стартап з України, який пройшов у півфінал GIST Tech-I 2019
Ініціатива GIST організована Державним департаментом США, конкурс Tech-I проводить Американська асоціація розвитку науки (AAAS). У рамках ініціативи GIST, Tech-I працює над тим, щоб дати можливість молодим новаторам створити підприємства, які вирішують проблеми економіки та розвитку.
UATAG (технологія для захисту товарів від підробок) – єдиний стартап з України, який подав заявку на участь і пройшов у півфінал GIST Tech-I 2019. Усього, до участі у змаганні було відібрано 80 півфіналістів з усього світу.
Читайте також: Як з нуля створити стартап в Україні, щоб на нього звернули увагу
На цьому етапі проводиться глобальне громадське інтернет-голосування, яке вирішує, хто буде мати можливість змагатися у фіналі Tech-I 2019. За його результатами у фінал пройде 24 проекти, які наберуть найбільшу кількість голосів.
24 фіналісти отримують повністю оплачену поїздку на Всесвітній конгрес підприємців (GEC), який щороку проводиться в Бахрейні. Переможець Tech-I, який буде відібраний експертами на GEC, отримає стартовий капітал.
Команда українського проекту просить підтримати його голосуванням. Для цього необхідно:
Слухайте також: Галина Вільчинська про стартап UATAG
UATAG – український hardware-стартап. Засновники проекту Тарас Родцевич, Володимир Маслюк і Галина Вільчинська у 2017 році винайшли унікальний спосіб захисту цінних предметів від підробок. В основі винаходу – бірка з унікальним і неповторним візерунком розбитого скла. Інформація про UATAG бірку зберігається в захищеній базі даних блокчейн. Таку бірку неможливо підробити, вона одноразового використання і має найвищий рівень захисту серед рішень, які доступні сьогодні на ринку.
Читайте також: Частину замку – кажанам. Як планують переробити Свірзький замок
Марічка Курило
----------
2019-02-11
«Львівобленерго» не вимикатиме світло у військовому містечку Яворова
А що робитимуть з боргом за електроенергію на суму 1 мільйон 139 тисяч гривень наразі не знають
«Львівобленерго» повідомило, що у вівторок, 12 лютого, відключить електроенергію Будинкоуправлінню Яворівської КЕЧ через борг. А це означає, що 2800 мешканці 53 військового містечка можуть залишитися у темряві.
Читайте також: У Львівоблраді розказали, що буде з приміщенням на Короленка
Проте, начальник Будинкоуправління №1 Яворівської КЕЧ району Олег Щудлюк у коментарі Galnet запевнив: світло у військовому містечку буде.
Була домовленість, що світло виключати не будуть. Голова облдержадміністрації звертався в «Львівобленерго», пояснив ситуацію і відключення не буде. Зрозумійте, «Львівобленерго» виставляє нам пеню й інфляційні за несвоєчасну оплату. Місячно – це 50-60 тисяч. Ми не маємо цих коштів, щоб їм відшкодувати. «Львівобленерго» дає 8 днів для того, щоб зібрати кошти з населення, а люди не можуть за цей час сплатити. Окрім того, у нас є багато пільговиків. Держава навіть ще за грудень не нарахувала за них компенсацію. А вже з 8 січня прийшла пеня. По суті ми маємо зібрати кошти від населення, ні копійки на тому не заробляючи, і ті гроші передати у «Львівобленерго». А нам ще виставляють пеню й інфляційні, – каже Щудлюк.
Заборгованість виникла ще у 2018 році, кажуть у «Львівобленерго». Вирішити питання допоміг би перехід мешканців на прямі розрахунки за електроенергію, наголошують там. Олег Щудлюк каже, що це питання вирішать, як тільки передадуть будинки під керівництво ОСББ. Міністерство оборони України вже видало відповідний указ.
Юлія Василина
----------
2019-02-11
У Львівоблраді розказали, що буде з приміщенням на Короленка
Перипетії довкола ситуації з продажем колишнього приміщення школи-інтернату №2 за адресою вулиця Короленка, 7
Цього разу Galnet таки достукався до чиновників Львівської облради і дізнався чи можуть зняти з аукціону цей будинок та передати його на будь-яких умовах у користування Центру опіки сиріт. Відповідь отримали ствердну та безапеляційну.
«Будинок будуть продавати, дата аукціону призначена на 27 лютого. Єдиний випадок, якщо ніхто не візьме участі в цьому аукціоні, тоді будемо переглядати доцільність приватизації цих приміщень. Стартова ціна у нас близько 30 мільйонів, ми сподіваємося на більшу цифру, можливо мільйонів 40 чи навіть 50. Ці кошти – це бюджет розвитку. Щоб ви розуміли, бюджет розвитку від приватизації, згідно обласного бюджету на 2019 рік, становить 60 мільйонів гривень. Тобто, по великому рахунку, один такий об’єкт у нас закриває 80%. І ці кошти йдуть на об’єкти соціально-культурної сфери, які будуть в програмі соціально-економічного розвитку, що буде голосуватися на найближчій сесії», – розповів керівник управління майном спільної власності Львівської облради Віктор Кусий. 
За його словами, за ці кошти буду фінансувати заклади обласного підпорядкування, зокрема: Західноукраїнський медичний центр, «ОХМАТДИТ», Перинатальний центр, Ліцей імені Героїв Крут. 
Читайте також: Щастя для дітей-сиріт ціною майже в 30 мільйонів: Що буде з будинком на Короленка, 7?
Galnet також поцікавився, чи отримали в облраді звернення від керівників культурних установ Львова з проханням передати будинок на вулиці Короленка, 7 Центру опіки сиріт. Пан Віктор запевнив, що поки такий лист не надходив.
Мар'яна Галькович
----------
2019-02-11
У Львові стартує програма для науковців – даватимуть щомісячну стипендію
Заявки прийматимуть з 18 лютого
У рамках ініціативи «Львівська система дослідників» 50 львівських науковців отримуватимуть щомісяця від 6 до 10 тисяч гривень. Це залежатиме від місця в рейтингу. З бюджету міста на цю програму виділили 6 мільйонів гривень, повідомляє прес-служба ЛМР.
Читайте також: Частину замку – кажанам. Як планують переробити Свірзький замок
Програма охоплюватиме всі наукові напрями та дисципліни, а членом системи зможе стати будь-який дослідник, який працює у львівській науково-дослідній чи освітній установі, та пройшов оцінювання за відповідними категоріями. Розмір стипендії залежатиме від рейтингового балу, отриманого при оцінюванні. Під час оцінювання до уваги буде братися результат наукової діяльності за останні 5 років, їхній науковий потенціал, публічна активність (популяризація науки, організація та проведення заходів тощо) та стратегічне бачення розвитку міста і готовність долучитися до його розвитку.
Оцінюватимуть науковців члени Керівної ради Львів Науковий та 19 членів Наукового комітету Національної ради з питань розвитку науки і технологій, які не працюють і не живуть у Львові.
Для участі дослідник повинен зареєструватися на офіційному веб-сайті програми https://scientist.lvivcity.gov.uaта подати впродовж 30 днів документи й іншу інформацію.
Юлія Василина
----------
2019-02-11
Частину замку – кажанам. Як планують переробити Свірзький замок
Ці стіни бачили багато – від графів до трактористів. Останні півстоліття споруда була закрита для відвідувачів. Про замок згадали знову у 2013-му, коли його намагались передати у концесію. Нині ж за нього взялись архітектори, дизайнери, юристи й археологи
Історія Свірзького замку бере початок у 1530-му. Про це свідчить кам’яний напис над брамою з боку подвір’я. Стіни бачили багато – від графів до трактористів. Останні півстоліття споруда була закрита для відвідувачів. Про замок згадали знову у 2013-му, коли його намагались передати у концесію. Нині ж за нього взялись архітектори, дизайнери, юристи й археологи. 
При вході на територію замку туристів захоплює вражаюча панорама: напіврозвалений замок на березі озера, а над водою сходить туман. Брама зачинена, однак за нею працюють люди. 
Читайте також: Ярмарок марнославства у Львівській облраді. Частина друга
Двері до господарського двору відчиняє в. о. будинку творчості «Свірж» Володимир Мандзяк. Він доглядав за замком упродовж кількох десятиліть.
У господарському дворі раніше стояв колодязь. Через ще одну браму – внутрішній дворик. Перед центральним входом в палац була табличка, що попереджала про небезпеку всередині замку. Нині б вона доречно попереджала б про масштаби розвалин замку.
Читайте також: Щастя для дітей-сиріт ціною майже в 30 мільйонів: Що буде з будинком на Короленка
Перший зал абсолютно пустий, поміст у подряпинах, облущені стіни та старі вікна з причудливими клямками, які затягнули радянською «панцеркою» замість решіток. 
В іншому залі відвідувачів зустрічає розбитий комин у кутку, а під ногами – опори та дерев’яні бруски. Де-не-де на стінах вуглинкою нашкрябали розрахунки щодо нової підлоги, а зі стін стирчать труби, до яких були під’єднані радянські «радіатори». У стінах випирають розетки, але ніде немає вимикачів. Пожежну кнопку замуровали у стіні, а поруч дріт, який має поєднувати її з системою безпеки. Единий вихід із цього приміщення – темний підвал, у якому живуть кажани.
Читайте також: Ті, що «руйнують» самотність
Маленький поворот «не туди» веде до «люксових номерів» Будинку творчості: двоповерхові, з санвузлом, обліплені радянською плиткою. Дерев’яні вішаки деінде нові, але прикриті целофаном.
У 2007 році Свірзький замок записали у список “щасливчиків” – на концесію, яка передбачала передачу державних об’єктів у тимчасову експлуатацію приватним особам. 
Через три роки знайшовся покупець. Бізнесмен обіцяв укласти в нього $100 млн. За неофіційною інформацією, він хотів зробити палац-готель. Але концесіонер зник у 2013, залишивши зруйновані зали.
Читайте також: «Їхня валюта – це зуби собак». Як український фотограф їздив в експедицію до племені канібалів
Рік тому створили ініціативну групу, яка написала ґрантову програму, яка б допомогла частково відновити замок. За словами куратора проекту культурного центру у Свіржі Павла Гудімова, у вересні замок отримав майже 500 тис грн з Українського культурного фонду. Заявленим грантоотримувачем є віце-президентка Національної спілки архітекторів України Олена Олійник.
На презентації проекту пояснили, що ці кошти витратили на розробку проектно-кошторисної документації, розробку сайту (30 тис. грн) та рекламу (20 тис. грн). Утім вартість самої реставрації так і не озвучили.
Читайте також: 300 тонн вживаних речей – на переробку. Про життя в «Емаус-Оселі»
«Проект передбачає першу в Україні розробку концепції ревіталізації пам’ятки архітектури як мультифункціонального простору на засадах сталого дизайну. Інноваційність об’єкту полягатиме в поєднанні таких секторів, як архітектура та історія, мистецтво та культура, екологія та сучасний сервіс», – розповідає Олена Олійник.
До розробки ревіталізації залучили також еколога Остапа Решетила. Він загдує, що у замку провели інвентаризацію, під час якої виявили колонію кажанів.
“Кажани належать до виду, який занесли до Червоної Книги України та Червоних європейських списків, тому колонію треба зберегти. Вони використовують не лише горища (в теплий час року), але й підвали (взимку). Тому при будь якому з варіантів реконструкції, необхідно врахувати ці потреби та зберегти їхнє середовище. Якщо мирно з ними жити, то конфліктів не буде”, – переконує Остап Решетило.
Читайте також: Вова, що ти куриш?
Олена Олійник уточнила, що частину замку таки планують “залишити” червонокнижним кажанам, яких там проживає 140 особин.
Проект передбачає облаштування трьох кіл: замкове, паркове та Свірзьке. Якщо парк та околиці можна привести до ладу за один сезон, то замок потребує багато часу та інвестицій. 
Павло Гудімов розповідає, що цей проект є лише баченням Свіржу: “Із ним можуть не погодитись – держава, влада чи грантодавці. Ми лише показали, як це може виглядати”.
Нині замок перебуває на балансі спілки архітекторів. За словами голови правління обласної організації НСАУ Богдана Гоя, спілка також має дві концепції, які суперечать одна одній. Спілка Архітекторів хоче знайти інвестора та зробити дорогий заклад, який би заробляв гроші. Втім як це поєднуватиметься з правовим статусом державної власності невідомо, оскільки тоді Свірж не зможе працювати як центр культури.
Читайте також: Поганий сусід: як Львів втрачає віллу Бачевських
Другий формат – складніший. Зберегти замок таким, як він є, але використовувати для громадської роботи під керівництвом держави. Тоді його не можна вважати комерційно привабливим.
«Ми наголошуємо, що не треба з замку робити будинок творчості чи абстрактний міжнародний центр архітектури, який перетвориться на готель. Свірж має бути прототипом Арсеналу у Києві: доведений до хорошого технічного стану з виставками та інсталяціями, розрахованими на прогресивну молодь. За грубими підрахунками вартість такої програми 8-10 мільйонів на два роки», — додав Богдан Гой.
А вже цієї весни у замку планують запустити новий проект, який відкриє його для відвідувачів.
Читайте також: Переполох на Левандівці: чи уникнуть учні школи №65 навчання у другу зміну
Вікторія Андрєєва
----------
2019-02-11
Найвища пенсія у Києві, Львівщина 11-та у списку
У Львівській області 692 тисячі людей отримують пенсії. З них майже 31 тисячі – колишні військові
За середнім розміром пенсії, Львівщина посідає 11 місце серед областей України.
Про це повідомила начальник Пенсійного фонду України у Львівській області Галина Недзельська.
Читайте також: Як в Україні вираховують розмір пенсії: формула
У Києві середня пенсія – 3677,05 гривень. На другому місці Донецька область – 3438,93 гривень. Трійку замикає Луганська область – 3171, 82 гривень. Щодо Львівщини, то тут середня пенсія – 2414, 53 гривень.
Юлія Василина
----------
2019-02-11
У понад 30 школах Львівщини гостро стоїть проблема вакцинації від кору
Загалом у Львівській області є 38 780 дітей, які не мають щеплення від цієї хвороби
Про це під час апаратної наради повідомила директор департаменту освіти і науки ЛОДА Любомира Мандзій
У першу чергу, за її словами, потрібно провести вакцинацію у таких містах: Борислав – 7 шкіл, Новий Розділ – 1 школа, Самбір – 2 школи, Стрий – 5 шкіл, Трускавець – всі школи, Червоноград – 2 школи, Броди – 4 школи, Городок – 6 шкіл, Жидачів – 5 шкіл.
Читайте також: «Вакцинувати школярів у Львові почнуть з 18 лютого», – Володимир Зуб
У тих школах, де невелика кількість невакцинованих дітей, батькам роздаватимуть листи-нагадування про те, що цих учнів можуть не допустити до навчання без щеплення.
У директорів є списки нещеплених дітей. В середу-четвер зберуть їхніх батьків, на ці збори будуть вдруге запрошені працівники закладів охорони здоров’я, ті, які пройшли відповідні тренінги, щоби вчергове наголосити на необхідності проведення вакцинації, – пояснила Любомира Мандзій.
Додам, по школах Львівщини, які далеко знаходяться від поліклінік, їздитимуть спеціальні мобільні бригади. Так батьки зможуть безкоштовно зробити щеплення дітям.
Юлія Василина
----------
2019-02-11
Юлія Тимошенко у Львові: Освіта від початкової до вищої має бути безкоштовною
Лідерка «Батьківщини» запевняє, що таке рішення стане головним шляхом залучення талантів
Кандидат на пост Президента України Юлія Тимошенко під час сніданку з журналістами і редакторами у Львові презентувала програму Нового економічного курсу. За словами політика, в основі стратегії – розвиток освіти, науки, культури і духовності.
«Ми вперше у своїй програмі декларуємо головним пріоритетом розвиток культури і духовності. Не може бути так, щоб ці основоположні цінності були на залишковому принципі. Ми накреслили дуже чіткий і конкретний план, як підняти ці сфери», – розповіла Юлія Тимошенко.
За її словами, виховання, освіта та наука мають бути першочергово забезпечені фінансовими ресурсами держави. А молодь здобувала освіту – як початкову, так і вищу – на безоплатній основі.
«Ми змушені створити умови для того, щоб освіта від початкової до вищої була безоплатною для дітей – це досвід усіх розвинених європейських країн. Це нова стратегія залучення талантів з усього світу. Держава повинна забезпечити доступ дітей і молоді до всіх рівнів освіти – незалежно від того, наскільки заможні батьки. Молодь, здобувши освіту, володіючи кількома іноземними мовами, хоче виїхати і успішно працювати за кордоном. Вони не хочуть чекати – вони прагнуть негайних змін. Це виклик перед Україною – і ми повинні з ним впоратись», – зазначила Тимошенко.
Підняти заробітні плати освітян – вихователів, вчителів, бібліотекарів та викладачів – до середньоєвропейського рівня кандидат в президенти пропонує за рахунок введення шкільного податку та за рахунок того, що освіта буде визначена єдиним головним пріоритетом держави. У тому числі – й за видатками з бюджету.
«Успішність нації вже не одне століття базується на розвитку освіти і науки. Ми в жодному разі про це не можемо забувати», – додала політик.
Читайте також: Ярмарок марнославства у Львівській облраді
Андрій Теплий
----------
2019-02-11
Офіційно: Усі, хто займається репетиторством, мають подати декларацію до 1 травня
Фіскали пояснили причини
Усіх осіб, які надають послуги репетиторів просять задекларувати свої доходи з такої діяльності. Кого саме це стосується і яка загалом ситуація у Львівській області Galnet поцікавився у ДФС.
«Коли людина займається репетиторством і цей репетитор не є зареєстрований у встановленому законодавством України порядку, то він повинен до 1 травня задекларувати такі доходи і подати декларацію», – пояснює начальник управління податкових зборів з фізичних осіб у Львівській області Володимир Коваль.
За його словами, згідно з офіційними базами ДФС, освітні послуги на Львівщині надають близько 200 фізичних осіб-підприємців. Точної кількості репетиторів ДФС не має, тому що ці особи не реєструються підприємцями, але сумнівів, що ця цифра велика також немає. 
«На основі відкритої інформації ми встановлюємо перелік таких осіб, спілкуємось з ними – просто проводимо інформаційну роботу. Встановлення таких осіб, направду, дуже складний процес. Тут можна розраховувати тільки на чесність, порядність і позицію цих людей. Станом на цей момент ми не можемо констатувати, що репетитори активно здають декларації і декларують свої доходи», – додає пан Володимир.
Читайте також: Чи каратимуть вчителів, якщо ті «провалять» сертифікацію
До репетиторських послуг, за інформацією ДФС, належать: підготовка дітей до школи, вступу до навчальних закладів, незалежного тестування, навчання з будь-яких предметів, написання рефератів, виконання контрольних, курсових та дипломних робіт тощо.
Мар'яна Галькович
----------
----------
2019-02-12
У сімей загиблих воїнів з’явиться «своя» людина в міністерстві
Скільки представників відомства працюватиме Львівщині поки невідомо
Міністерка у справах ветеранів Ірина Фріз на зустрічі із представниками ветеранської спільноти заявила, що у відомстві з’явиться людина, яка буде опікуватися сім’ями загиблих та померлих військовослужбовців.
Мінветеранів згідно з Положенням опікуватиметься категоріями осіб, які підпадають під чинний Закон про статус ветеранів війни. В міністерстві також буде окремий заступник міністра, який займатиметься саме сім’ями загиблих, – наголосила Ірина Фріз.
Читайте також: «Лікарі собі не належать – вони належать роботі»,– військовий хірург
За її словами, у Мінветаранів планують створити територіальні органи. В кожній області, орієнтовно, працюватиме по 5 уповноважених осіб, однак, їх кількість може варіюватися. Це залежатиме від чисельності ветеранів у регіоні.
Мар'яна Галькович
----------
2019-02-12
Як виглядає пологовий у Бродах за 41 мільйон гривень
У Бродах відкрили пологове відділення, яке перебувало на реконструкції ще з 2011 року
Щороку у пологовому відділенні Бродівської ЦРЛ проводилося понад 500 пологів. Відділення на 30 ліжок перебувало у старому приміщенні, яке потребувало капітального ремонту та реконструкції і не відповідало вимогам санітарно-епідеміологічного режиму. Відтак у 2011 році його закрили на реконструкцію. Про це повідомляє прес-служба Львівської обласної ради.
За час реконструкції у пологовому замінили дах, утеплили горище, фасад, замінили віконні та дверні прорізи, влаштували збірне міжповерхове залізо-бетонне перекриття. Замінили всі внутрішні мережі водопостачання та водовідведення, електропостачання, також проклали нову систему теплопостачання із влаштуванням нової котельні із твердопаливними котлами та систему вентиляції. Тепер у відділенні планують розмістити, крім ліжок палати патології та пологових, ще 10 ліжок для гінекологічних хворих.
Читайте також: Винахідник із Львівщини склав електрокар за 90 днів (Відео)
Фото оновленого відділення розмістила на своєму офіційному сайті Львівська обласна рада.
На реконструкцію пологового відділення спрямували близько 41 млн грн., з яких 24 млн грн. з ДФРР та 17 млн грн. – з обласного бюджету.
Марічка Курило
----------
2019-02-12
У військовому містечку Яворова відключатимуть боржників за електроенергію
Це мають зробити до 26 лютого
Таку умову «Львівобленерго» поставила Будинкоуправлінню №1 Яворівської КЕЧ. Про це Galnet повідомив начальник Будинкоуправління Олег Щудлюк.
Є люди, які мають і по 4000, і по 8000 тисяч боргу. Але вони всі соціально незахищені. До 26 лютого ми маємо відключити усіх боржників, щоб вони провели оплату. Так як в мене немає електрика, а є в КЕЧ – це інша організація, то вони мають виділити своїх електриків. Тоді бухгалтер дає список боржників і мають провести відключення. Завтра (13 лютого) мій бухгалтер має здати за січень реєстр по пільгах за субсидії. І нам повернуть за грудень і січень приблизно 300 тисяч гривень. Плюс населення має сплатити приблизно 500-700 тисяч гривень. Не знаю чи я таку суму зберу, але буду старатися.
Після того, як розрахуються з боргами за 2018 рік усі будинки військового містечка №53 у Яворові дадуть під керівництво ОСББ.
Читайте також: Винахідник із Львівщини склав електрокар за 90 днів (Відео)
І кожен мешканець тих квартир, які там є, перейде на прямі розрахунки з «Львівобленерго» і буде оплачувати на пряму нам, а не Яворівському КЕЧ. Щоб платити нам напряму потрібно пройти загально будинкову процедуру загальнобудинкового розпуску. Її ініціатором може тільки бути балансоутримувач, у даному випадку Яворівський КЕЧ. Він має ініціювати цю процедуру. Є дві умови – погасити борг 2018 року, а тоді розпочати процедуру загально будинкового розпуску, – сказала прес-секретар ПАТ «Львівобленерго» Галина Петрушка.
Олег Щудлюк каже: завтра, 13 лютого, буде зустріч з міським головою Яворова і начальником Яворівської КЕЧ. Вони ж мають узгодити час, коли офіційно передадуть будинки під керівництво головам ОСББ.
Юлія Василина
----------
2019-02-12
В облдержадміністрації назвали райони Львівщини, де найбільше хворіють на грип
Через високий рівень захворюваності на грип та кір навчання на Львівщині призупинили у 231 закладі освіти
«На сьогодні призупинено навчання у всіх школах міста Дрогобича, Кам’янка-Бузького району та ОТГ, окремі школи Городоцького, Яворівського, Пермешлянського, Бузького, Бродівського, Жидачівського, Пустомитівського, Городоцького, Самбірського та Миколаївського районів. Через захворюваність на кір не працюють Жовтанецький опорний ЗЗСО, ЗЗСО 77 (Львів), Економічний ліцей (Львів) та одна школа у Бісковицькій ОТГ. На Львівщині призупинили освітній процес через захворюваність на грип та ГРВІ у 231 закладі освіти.», – зазначила директор департаменту освіти і науки Львівської ОДА Любомира Мендзій, передає прес-служба ЛОДА.
Читайте також: У понад 30 школах Львівщини гостро стоїть проблема вакцинації від кору
Марічка Курило
----------
2019-02-12
Винахідник із Львівщини склав електрокар за 90 днів (Відео)
Автомобіль легкий у керуванні, тож навіть 12-річний внук зміг з першого разу поїхати на ньому.
Робив це так, як я собі уявляв, – починає Василь Тертека.
Пенсіонер з Городка, що на Львівщині, сконструював власний електромобіль з підручних деталей.
Електрокар Василь Степанович створив самостійно, не користувався жодними схемами. Машина однодверна, але окрім шофера, уміщає ще двох пасажирів. Ми дізналися в чоловіка детальніше про авто, як виникла ідея створення, про реакцію родини та довідалися, що це його не перший винахід.
– Розкажіть, як виникла ідея створення електромобіля, що Вас надихнуло? 
– Я почав з електровелосипеду. Займаюся бджолярством, потрібно часто їздити на пасіку, а на звичайному велосипеді, то трохи тяжко. Електричний велосипед – легше, але і дощ падає, і вітер, інезручне сидіння.І отак тоді задумав зробити електрокар. Спочатку був невпевнений, але потім наважився спробувати. Посидів, пошукав, які є двигуни електричні в інтернеті. Потім почав конструювати дах. Я креслення не роблю, починаю від переду, і от як воно мені подобається, так і роблю далі.
Читайте також: У Львові створять великий креативний простір на базі старого трамвайного депо
– Василю Степановичу, а звідки такі навики до техніки?
– Закінчив після школи курси радіомеханіків, телемайстрів. З радіоелектроні-кою трохи знайомий, займався раніше ремонтом телевізорів. Життя примусило навчитися всьому, бо будував сам дім. Вирішив зробити свій електрокар. От в інтернеті бачив, що американці створюють, але переважно триколісні, бо там гарні дороги, на наших то небезпечно буде, можна перевернутися. Мені дуже сподобалася ідея, не вмію копіювати, тому взяв лише задумку. Робив це так, як я собі це уявляв.
- За скільки часу зібрали електромобіль?
- Приблизно рік, можливо, трохи більше року, йшла підготовка, збирав гроші, купував запчастини. Три місяці збирав зранку до ночі свою електромашину. Три тижні тільки паяв дроти, бо схем не маю, все з голови.
– Які труднощі виникали при роботі?
– Особливих труднощів не було. Ось тільки все довго планував, бо вся робота була з підручних матеріалів, а не так, як це у фабричних умовах можна виконати. 
Читайте також: 5 вихідців із Галичини, які прославились на весь світ
– Працювали один, чи хтось допомагав, підтримував?
– Працював один, але морально, звісно, підтримували. Жінці спочатку не дуже сподобалося ця ідея, але зрозуміла, що то є щось добре. Я їй розповідав, показував фільми, як люди за кордоном такі невеличкі автомобілі випускають у заводських умовах. Їй сподобалося, тоді вона підтримала моє бажання. Підтримувала як морально, вона в мене психолог, так і фінансово допомагала, бо то досить великі кошти. 
– А скільки взагалі коштів витратили?
– Суму назвати не можу, бо ще не порахував, та й роботу не завершив всю. Дещо ще хочу покращити, змінитидеталі на більш якісні. Планую вдосконалити, взагалі,то електромобіль швидкий. Має три акумулятори, на повну зарядку йде 5 годин, після неї машина може здолати 120 км. Максимальна швидкість сягає 45 кілометрів на годину.
– Яка реакція була жителів, коли побачили?
– Виїхав я перший раз 15 грудня. Електромобіль ще не був завершений, не був обшитий, але я не витримав і поїхав. Правда, так холодно було, дуже замерз, вітер був сильний. Перший раз їхав один. Люди дивилися, наздоганяли. Їхали за мною автомобілі, в кожному вікні бачив, що фотографують, а ті, що на зустріч їхали, то також зупинялися, щоб сфотографувати.
До розмови приєдналася й донька Василя Степановича – Наталя, яка розповідає: 
Мене дуже захоплює такий винахід! Я завжди забігаю до тата в гараж подивитися, що він там зробив. Якщо щось не бачить, я допомагаю щось налаштувати. Перші, хто спробували покататися, то були мій син та я. В мене синові 12 років, то навіть він зміг їхати на електрокарі.
Додамо, що електромобіль – це не перший ексклюзивний винахід майстра. Василь Степанович ділиться з нами, що кожного року щось створює. «Як нічого не роблю, то не цікаво жити, мушу щось робити» – каже чоловік. Минулого року зробив роторний плуг, то до весни не витримав, 3 січня 2018 року пан Василь вже орав на полі. Чоловік також придумав картоплекопалку під маленький трактор, тростинний вулик та пристрій, щоб скубти курей, який зробив з пральної машини.
 Усі фото героя.
Катерина Тополюк
----------
2019-02-12
Петиція про приєднання поліклініки до школи №65 набрала 70% голосів для розгляду
До кінця голосування залишається 54 дні
На офіційному сайті Львівської міської ради з’явилася петиція щодо приєднання приміщення колишнього дитячого поліклінічного відділення №2 (вул.Роксоляни 33-а) для організації навчального процесу СЗШ 65. У цій школі не вистачає навчальних кабінетів для того, аби розмістити учнів, тож батьки та адміністрація закладу шукають усі можливі варіанти вирішення цієї проблеми.
Читайте також: Переполох на Левандівці: чи уникнуть учні школи №65 навчання у другу зміну
Зміст цієї петиції полягає в тому, щоб приєднати, шляхом викупу (оренди, тощо) колишнє приміщення дитячої поліклініки, що розташоване поруч СЗШ № 65, – пише Володимир Крет.
Читайте також: Скандал у 65-й школі: рішення про навчання у другу зміну відмінили
Приміщення колишнього дитячого поліклінічного відділення №2 належить ПАТ «Укрзалізниця».
Для того, аби петицію розглянули, потрібно 500 підписів. Станом на сьогодні, 12 лютого, вже 357 львів’ян підтримали таку ідею.
Читайте також: «Друга зміна є небажаною»: Гриневич пояснила, хто винен у такій ситуації зі школами
Марічка Курило
----------
2019-02-12
Перехід на площі Соборній не встигли закрити, а вже відкривають
Рішення про долю пішохідного переходу прийматимуть пізніше
Рішення про поновлення пішохідного переходу прийняли за ініціативни заступника міського голови Львова, члена виконавчого комітету ЛМР Андрія Москаленка. За його словами, на цей час розробляється проект безпечного пішохідного переходу на цій ділянці. Після того, як він буде розроблений, його винесуть на обговорення.
Читайте також: Відділення «Львівгазу» на Дорошенка закрили
Наразі, звичний пішохідний перехід на Соборній буде поновлено, повідомив Гарячу лінії міста Львова Андрій Москаленко.
Нагадаємо, сьогодні зранку пішохідний перехід закрили і загородили. Проте, вже після обіду прийняли рішення знову його відкрити.
Юлія Василина
----------
2019-02-12
У Трускавці збільшили туристичний збір
Таке рішення затвердили на сесії міської ради
Тепер розмір туристичного збору у курортному місті становить 8 гривень.
«Змінилася база оподаткування туристичного збору – тепер базою оподаткування є мінімальна заробітна плата. У нас було багато дискусій з цього питання, ми проводили аналіз, дослідження і розрахунки і дійшли певних висновків. Для того, щоби не зменшити надходження даного виду платежу, затвердити ставки туристичного збору як для внутрішнього, так і для в’їзного туризму у розмірі 0,2 відсотка мінімальної заробітної плати, встановленої законом», – зазначив начальник фінансового управляння Трускавецької міської ради Микола Федоричак.
Читайте також: Від гастрономічного до культурного: яким насправді є туризм у Львові?
Зазначимо, що раніше розмір туристичного збору у Трускавці становив 4-5 гривень.
Мар'яна Галькович
----------
2019-02-12
Центр Опіки Сиріт: для викупу приміщення потрібно ще понад 28 мільйонів гривень
А аукціон з продажу приміщення Львівська облрада проведе 27 лютого
Отець Роман Прокопець, який є головою Центру Опіки Сиріт, каже, що грошей для викупу приміщення на Короленка, 7 у них мало – близько 330 тисяч гривень. Про це він повідомив під час прес-конференції.
Коштів потрібно назбирати ще дуже багато, є близько 250 тис. грн., дві тис. доларів та 750 євро – це є дуже мало, порівняно з тією сумою, яка є виставлена стартова на аукціон, – розповідає на прес-конференції голова Центру Опіки Сиріт Львівської архиєпархії УГКЦ о. Роман.
Читайте також: Щастя для дітей-сиріт ціною майже в 30 мільйонів: Що буде з будинком на Короленка, 7?
Проте, отець розповідає, що, якби приміщення їм вдалося викупити, то у ньому б відкрили Дім Святого Миколая. У стінах цього закладу зробили б реабілітаційні центри, центри денного перебування, центри для випускників інтернатів, дитячих будинків сімейного типу чи соціальних гуртожитків, які потребують адаптації рік-два, щоб піти в самостійне життя. Також хочуть допомагати сім’ям, які перебувають в кризі.
Щоб ми всі, які живемо у 2019 році, могли через десять чи двадцять років сказати, що на Короленка,7 є чудесний центр. Це буде перлиною не тільки Львова, не тільки України, я впевнений, що також цілої Європи, бо концепції, насправді, більше то такої не має, – додає о. Роман Прокопець.
Нагадаємо, що Центр опіки сиріт УГКЦ користувався цим приміщенням з 2013 року. Вони мали укладений договір зі школою-інтернат №2, яка знаходилася тут до 2014 року, а потім приміщення зовсім закрили. Будинок зараз знаходиться у переліку об’єктів, які продаватимуть на аукціоні. Вартість приміщення – понад 29 млн грн. Збирають кошти, щоб викупити приміщення на вулиці Короленка, 7 у Львові.
Катерина Тополюк
----------
----------
2019-02-13
«З під’їзду вибігла дівчина у паніці – її подруга провалились у шахту ліфта»
Galnet дізнавався, хто і як рятував життя 30-річної Ріти
Вечір неділі, 10 лютого. На годиннику – близько шостої. Двоє жінок заходять у внутрішній під’їзд 5-поверхового будинку на вулиці Городоцькій, 2. Будівля розташована у самому серці міста – з її вікон відкривається панорама на Львівську оперу. 30-річна Ріта заходить у під’їзд першою. Їм потрібно лише обійти через коридор і вийти на проспект Чорновола. У напівтемному коридорі жінка хапається за клямку перших залізних дверей, робить крок і
 з висоти 5 метрів провалюється у темінь.
– Ми з хлопцями саме виходили з офісу, як з під’їзду навпроти вибігла дівчина у паніці. Сказала, що її подруга провалилась у шахту ліфта, – пригадує події минулої неділі 20-річний львів’янин Юрій Федів. Компанія, у якій працює хлопець, розташована у тому ж будинку. – Це було близько шостої вечора. Ми відразу кинулись туди. Знизу почули жіночий голос. Зрозуміли, що жінка провалилась у підвальне приміщення. Довелось вибивати дерев’яні двері, щоб спуститись до неї.
У будинку на Городоцькій, 2 в основному розташовані офісні приміщення. Приватних квартир у під’їзді немає. На щастя, ввечері вихідного дня поруч виявилась компанія з трьох хлопців. Один з них – медик за освітою. Вони відразу викликали «швидку».
– У підвалі на заваді стояв високий поріг – до жінки важко було дістатись, – продовжує Юрій. – Вона була перелякана, але видимих ран ми не побачили. Тільки не могла рухатись. Знайомий медик, який чекав мене після роботи, сказав, що жінку треба взяти так, аби не було навантаження на ноги і таз – швидше за все, вони були ушкоджені.
Порятунок Ріти триває майже годину. Хлопці поступово, сходинка за сходинкою, з короткими перервами, піднімають жінку вгору. Ріті страшенно боляче, але вона не панікує.
– Її тіло було зовсім розслаблене – важко обхопити руками, – продовжує хлопець. – Дівчині було дуже боляче, але ми домовились, що вона напружуватиметься у ті моменти, коли ми будемо її піднімати. Помалу, з перервами, але таки винесли.
Медики прибули на місце, коли дівчину вже майже витягнули з підвалу. Постраждалу у стані середньої тяжкості госпіталізували у Клінічну лікарню швидкої медичної допомоги на вул. Миколайчука, 9. За словами рідних, з численними переломами тазу.
У під’їзді на Городоцькій, 2 світло вмикається на рух, але у тьмяному світлі жінка, схоже, не побачила, що за дверима – ліфтова яма. Вочевидь, поспішала. Думала, що це – шлях на вихід з будинку. Чому сірі залізні двері у ліфті, який не працює з літа минулого року, були відчиненими – залишається загадкою.
У Львівській міськраді повідомили, що будинок на Городоцькій, 2 не перебуває у комунальній власності міста, а належить підприємству Львівської обласної ради «Нерухомість і майно». Ні особистий, ні службовий телефони директора комунальної структури Романа Люлюка не відповідають.
У будинку, в якому трапився інцидент, розташована радіостанція і «Санітарно-гігєнічна лабораторія» Міністерства охорони здоров’я. Журналісти, як і медики, про випадок нічого не чули. Завідувачка лабораторії Ореста Галай розповіла, що ліфт не працює ще з минулого року.
– Цей будинок – у комунальній власності. Ми орендуємо своє приміщення, – розповідає пані Ореста. – Ліфтові конструкції, кабіну, балки і перекладини демонтували ще торік у листопаді. Ззовні здавалось, що ліфтова шахта була зачиненою
Чи зверталась потерпіла або ж її рідні у правоохоронні органи – наразі невідомо. Як і не відомо достеменно, чи відповість хтось за те, що трапилось недільного вечора. Galnet відслідковуватиме ситуацію навколо цього інциденту.
Читайте також: Знайти сто тридцятого: як львівські активісти допомагають поліції полювати на п’яних водіїв
Орест Дрималовський
----------
2019-02-13
Офіційно: Тарифи на проїзд у приміських маршрутках Львова ніхто не регулює
У Львові слідом за міським громадським транспортом тариф на проїзд підняли, зокрема, у 183, 138, 187, 184 маршрутках. Та чи законно це?
Такі зміни встигли помітили всі пасажири таких маршруток, як 183, 138, 187, 184 та інших. Однак, якщо у міських маршрутках пенсіонери за проїзд тепер не платять, то у приміських вони проїзд оплачують, як і решта пасажирів. Чому так відбулося і хто відповідає за врегулювання тарифів у маршрутках приміського сполучення,- з’ясував Galnet.
«Колись облдержадміністрація встановлювала граничну межу вартості проїзду. Та з 2015 року з функцій облдержадміністрацій Постановою Кабінету міністрів забрано функцію регулювати тарифи на приміських маршрутах. Зараз ціноутворення на пасажирські перевезення формує ринок», – пояснив у коментарі Galnet начальник відділу автомобільних пасажирських перевезень департаменту дорожнього господарства, транспорту та зв’язку ЛОДА Роман Жук.
Це означає, що кожен перевізник, який обслуговує певний приміський маршрут, самостійно визначає тариф виходячи зі своїх затрат і це абсолютно законно. Діє такий «формат» встановлення ціни на проїзд також у міжміському та міжобласному транспорті. Однак, усі перевізники мають попереджати про підняття тарифу завчасно, стверджує керівник Асоціації перевізників Львівщини Іван Велійка:
«Перед кожним підняттям цін підприємство говорить про те, чому воно це робить. І кожне підприємство встановлює розрахунковий тариф, також робить розрахунки і може підтвердити тими даними, які в них є, адже є податкова, яка може перевірити правильність цих розрахунків»,- уточнив для Galnet Велійка.
Від пенсіонерів оплату за проїзд у приміському транспорті водії вимагають, як виявилось, теж цілком законно:
«Проїзд пенсіонерів регулюється Постановою Кабінету міністрів №354, там є пункт 2, тобто Кабінет міністрів під час уточнення бюджетних показників передбачав кошти перевізникам за перевезення даної пільгової категорії. З 2016 року дана Постанова не виконується саме по цьому 2 пункту, тобто, кошти не виділяються. Ну, я сподіваюся, що на обласному і на місцевому рівнях буде достатньо коштів і піде відшкодування перевезення пільгової даної категорії. Усе впирається у фінансовий ресурс», – розповів Роман Жук.
Читайте також: Знайти сто тридцятого
Мар'яна Галькович
----------
2019-02-13
У 2018 році фахівці «Львівгазу» виявили більше чотирьохсот випадків крадіжок газу
Впродовж 2018 року на Львівщині зафіксовано 435 фактів несанкціонованого споживання природного газу. Недобросовісним споживачам нараховано до сплати 10,9 млн. грн
Задля «економії» газу споживачі вдаються до різноманітних махінацій. Відтак, у 2018 році спеціалістами «Львівгазу» виявлено 435 крадіжок блакитного палива серед населення області, а це 1,1 млн куб м необлікованого газу. Як результат порушникам нараховано до сплати 10,9 млн грн.
«В результаті порушник заплатить за неврахований газ в розмірі граничної норми споживання. Окрім того, що «горе споживачі» порушують закон, вони ще й наражають на небезпеку не лише себе, а й оточуючих людей. Дуже часто у місцях несанкціонованих врізок у газопроводи виявляються витоки природного газу, які можуть призвести до вибухів та фатальних наслідків», – зазначає Директор технічний ПАТ «Львівгаз» Павло Сербан.
Читайте також: Відділення «Львівгазу» на Дорошенка закрили
За виявленими фактами незаконного відбору блакитного палива фахівці «Львівгазу» складають акти про порушення, проводять відключення несанкціонованих споживачів та стягують заподіяні збитки. Розмір компенсації розраховується відповідно до вимог Кодексу ГРМ та залежить від конкретного виду порушення: врізка у газопровід, самовільне підключення чи втручання в роботу лічильника. Окрім суми збитків, споживачу доведеться також сплатити всі послуги з відключення та відновлення газопостачання, а у разі пошкодження лічильника – його вартість разом із вартістю монтажних робіт.
ПАТ «Львівгаз» застерігає споживачів від таких вкрай небезпечних дій, аби крадіжка газу не стала фатальною. Якщо вам відомо про факти незаконного споживання просимо повідомити на гарячу лінію товариства за номером телефону (032) 259 -1-101 (внутрішній номер 1030), на номер 104 або ж надіслати sms-повідомлення на номер 5104. Анонімність гарантується.
Читайте також: У 2018 році контакт-центр Львівгазу опрацював 2,4 млн звернень споживачів
Інформаційна довідка: 
ПАТ «Львівгаз» – компанія, яка займається розподілом природного газу через розподільчі газопроводи на території Львівської області. Це найстаріше вітчизняне підприємство у своїй галузі, а також одне з найбільших за рівнем газифікації. Щороку компанія транспортує приблизно 1,5 мільярдів кубометрів природного газу до споживачів Львівщини. Природний газ потрапляє до споживачів Львівщини через розподільчі мережі ПАТ «Львівгаз». Загальна довжина розподільних газопроводів в області становить 24 712,284 км, з яких розподільні 16 638,736 км, та газопроводи-вводи 8 073,548 км. Регулювання тиску газу здійснюється за допомогою 4 267 газорегуляторних пунктів та 72 781 будинкових регуляторів.
Андрій Теплий
----------
2019-02-13
Сотні бездомних сихівських котів безкоштовно видали корм
У Львові офіційно 405 безпритульних собак, а котів у сотні разів більше. Тож львівське комунальне підприємство «Лев» розпочало допомагати опікунам безпритульних котів
«В цьому році триває цикл по районах Львова, ми вже роздаємо корм для опікунів вуличних котиків. Розпочали з Сихівського району, майже 800 пакетиків м’ясного корму роздали опікунам, які вже годують ним своїх підопічних. Допомогли вже орієнтовно 80-100 котикам, тобто на одного котика ми виділяємо 10 пакетиків корму», — розповіла директор ЛКП «Лев» Оксана Кошак.
«Статус опікуна в нас чітко визначений в місцевій ухвалі, де прописано, яку вони виконують роботу на доброчинних волонтерських засадах. Опікуни підгодовують тварин, слідкують за станом здоров’я, за вирішенням конфліктних моментів між мешканцями та тваринами. Вони укладають з нами угоду, де чітко фіксують, якою кількість тварин опікуються та в якому місці», — пояснює директор ЛКП «Лев» Оксана Кошак.
Катерина Тополюк
----------
2019-02-13
У Бориславі на трьох міських маршрутах нема кому їздити
Курсувати цими маршрутами не зголосився жоден перевізник
На конкурс на перевезення пасажирів автомобільним транспортом на міських маршрутах № 5, 6 та 9 у Бориславі не зголосився жоден перевізник.
«Конкурс було оголошено ще 25 січня, деяким потенційним перевізникам про нього повідомили особисто, та чомусь ніхто не виявив бажання брати участь», – про це під час наради у Бориславській міській раді розповів начальник відділу економіки та торгівлі Лев Попель.
Конкурс будуть оголошувати повторно.
Читайте також: Епопея з е-квитком у Львові: У другий етап тендеру може не потрапити жодна компанія
Читайте також: Як львівські активісти допомагають поліції полювати на п’яних водіїв – репортаж Galnet
 
Марічка Курило
----------
2019-02-13
У Львові іноземців навчать організовувати літній університет
25 іноземних студентів з 14 міст Європи їдуть до Львова, щоб навчитися, як правильно організовувати літній університет
З 15 по 18 лютого для них молодіжна організація AEGEE проведе тренінги по проектному менеджменту, комунікації, а також організатори більше розкажуть про українську культуру.
Соломія Гладка, головний організатор події, розповідає, що тренінг триває 4 дні, а розпочинається в п’ятницю ввечері. 15 лютого вже є навіть перша сесія по тому, що таке власне літній університет і як він працює. Субота та неділя будуть два інтенсивні тренінги з 9:00 до 21:00.
«AEGEE – це така молодіжна європейська організація. Їй понад 30 років, метою має інтеграцію. Основна діяльність – це міжкультурний обмін з іншими представниками Європи. Організація представлена в більше, ніж 160 різних локальних осередках», – повідомила під час брифінгу президент AEGEE-Lviv Оксана Кутна.
Організація надає хорошу можливість поїздити по Європі. Подивитися на інші країни не як турист, а як місцевий житель. Програму планують студенти, тож можна побачити, як виглядає їхнє реальне життя. Раз в сезон AEGEE організовує міжнародний проект, найбільший з яких – літній університет.
«Літній університет – найдовший проект в рамках AEGEE. Він триває 30 років, перша ціль, яка втілюється в житті – мобільність. Проект відкритий для 18-35 років», – Мар’яна Семеняк, тренер проекту SUPS .
Додамо, що учасники тренінгу поглиблюватимуть свої знання, як правильно давати фідбек, братимуть участь в обговоренні про сексуальні домагання та як на них правильно реагувати.
Катерина Тополюк
----------
2019-02-13
Львів’яни хочуть самі обирати перевізників – петиція
На сайті Львівської міської ради уже з'явилась відповідна петиція
На сайті Львівської міської ради з’явилась петиція “Надати можливість мешканцям міста самим обирати перевізників на автобусні маршрути”. Автор петиції Ханас Ярослав Степанович пропонує надати можливість львів’янам самим обирати перевізників на той чи інший маршрут за допомогою онлайн голосування.
Наразі петиція зібрала лише 10 підписів. Для того, щоб її розглянули на засіданні сесії Львівської міської ради, потрібно зібрати 500 голосів. До кінця збору підписів залишилось 58 днів.
Читайте також: Частину замку – кажанам. Як планують переробити Свірзький замок
Андрій Теплий
----------
2019-02-13
Епопея з е-квитком у Львові: У другий етап тендеру може не потрапити жодна компанія
У Львівській міськраді розповіли про розкриття технічних пропозицій від учасників тендеру на впровадження е-квитка у громадському транспорті Львова
Напередодні відбулась процедура розкриття технічних пропозицій від учасників тендеру на розробку, постачання, встановлення та обслуговування автоматизованої системи оплати проїзду у громадському транспорті (е-квиток). За словами Андрія Білого, участь у тендері взяло 29 компаній з 17 країн світу, з них всього 6 подали свої технічні пропозиції:
Скільки компаній пройдуть у другий етап тендеру після детального розгляду їх пропозицій – невідомо:
«Ми не обмежуємо кількість, є вимога – відповідність. Якщо відповідають всі 5, то всі 5 проходять, а якщо всі 5 не відповідають – ніхто не виходить. Сценарій може бути різний», – пояснив заступник директора департаменту житлового господарства та інфраструктури ЛМР Андрій Білий.
За словами чиновників, ідеальним варіантом буде, коли у другий етап тендеру вийде 3 компанії, адже тоді буде конкуренція.
«Якщо буде всього 1 компанія, то вона пропонуватиме високу ціну і це буде недобре», – додав керівник проекту іС consulenten П’єр Ів Тесьє.
Читайте також: Знайти сто тридцятого
Зазначимо, перевести міський громадський транспорт на електронну систему оплату проїзду у мерії планують до середини 2020 року, а встановлення обладнання в електротранспорті та автобусах обіцяють розпочати вже у липні-вересні цього року.
 
Мар'яна Галькович
----------
2019-02-13
В АТП–1 радять учням їздити у непікові години
Це для того, щоб не виникало конфліктних ситуацій
Як от сталося напередодні у маршрутці 3А. Водій відмовився безкоштовно везти 27 учнів. Вони якраз поверталися з екскурсії. Про це 12 лютого повідомила в соцмережі Ірина Горбач, пише ГО «Зручне місто»:
Сьогодні сталася не зовсім зрозуміла та обурлива для мене особисто ситуація. Повертаючись з екскурсії з центру нашого міста в складі 27 дітей 4-го класу та трьох дорослих, включаючи вчителя, водій автобусного маршруту # 3а, не дозволив зайти в автобус дітям. Це було зроблено в категоричній формі, грубо та з підвищеним тоном. Оплата за дорослих була здійснена, а діти мають право під час навчального року їздити безкоштовно. Хіба ні? Якщо має бути оплата, про неї ніхто не говорив, мова була лише одна – вийдіть з автобусу, бо я не поїду.
Читайте також: Пільг не буде. Міносвіти відповіло на головні запитання про ЗНО 2019
У львівському комунальному АТП №1 кажуть, що проводять службове розслідування. Говорять з водієм та супроводжуючими. Скільки воно триватиме сказати не можуть. Проте, наголошують, що інцидент стався в годину-пік.
Ми з’ясуємо ситуацію і за результатами розслідування будемо вживати заходів. Водночас хочу зазначати, що згідно з ухвалою Львівської міської ради, передбачений безкоштовний проїзд учнів за наявності учнівського квитка, але про організовані екскурсійні групи не йдеться. Для перевезення таких груп необхідно використовувати екскурсійні автобуси. Якщо ж вчителі або керівники груп все-таки перевозять дітей в громадському транспорті, просимо обирати для поїздок непікові години”, – розповів директор ЛК АТП №1 Орест Хамула.
Нагадаємо, що для того, щоб скористатися безкоштовним проїздом, учні мають зайти в автобус через передні двері та пред’явити водію учнівський квиток у розгорнутому вигляді.
 
Юлія Василина
----------
----------
2019-02-14
Зустрілись поглядами на дискотеці: FM Галичина одружила вдруге пару з Трускавця
Повторну весільну церемонію провели у прямому ефірі вечірнього шоу «Все включено»
У День закоханих, 14 лютого, у прямому ефірі FM Галичина закохана пара з Трускавця одружилася вдруге. Тарас та Ірина познайомилися понад 10 років тому на дискотеці у дитячому таборі на Херсонщині. Подружжя перемогло у проекті «Давай одружимося знову».
«При часто одружуються у День закоханих, це вже така традиція, – розповідає програмний директор радіостанції Володимир Шкарабура. – Ми подумали, що люди, які давно живуть у шлюбі, теж заслуговують на те, щоб одружитися в особливий день. І пережити ті почуття ще раз – освіжити їх, оновити. Так і з’явилась ідея цього проекту»
За умовами, закохані пари мали надіслати заявку та прикріпити звуковий файл зі своєю історією кохання. Символічно, що таких пар виявилось саме чотирнадцять. За кілька днів до церемонії повторного одруження у прямому ефірі відбувся розіграш – перемогла історія кохання Ірини і Тараса.
«Ми познайомились у 2006-му, – розповідає Тарас. – В той час Іринка закінчила перший курс і ми поїхали відпочивати в дитячий табір на Херсонщину. Хоча за віком ми туди не підходили. Зареєструвались під чужим прізвищем. Мені було 17, Іринці – 18. Так ми й познайомились. Зустрілись поглядами на дискотеці
».
Про конкурс Тарас дізнався, слухаючи радіо в авто. Про відправлену заявку на участь у проекті дружина не знала до останнього дня – це мало стати для неї сюрпризом.
«Церемонію одруження у прямому ефірі провів офіційний представник РАЦСу, а закохана пара отримала подарунки від наших партнерів – золоті прикраси від ювелірного заводу «Золотий Вік», фотосесію від фотостудії Vikeren, казковий вікенд на двох у «Хижині СПА», ящик ароматного шампанського від Angelli Ukraine та подарункові сертифікати для всіх учасників від ТМ DUNA», – додав Володимир Шкарабура.
Читайте також: «На цвяхах, які мають тримати намет, ми смажили сосиски». Відомі львів’яни розповіли про свої найромантичніші побачення
Андрій Теплий
----------
2019-02-14
Рева зробив нові заяви по субсидіях
Міністр соціальної політики Андрій Рева провів селекторну нараду з керівниками органів місцевого самоврядування, управліннями соціального захисту, Пенсійного фонду України, Ощадбанку і Укрпошти 
Напередодні Міністр соціальної політики Андрій Рева провів селекторну нараду щодо впровадження надання житлових субсидій у готівковій та безготівковій формах.Про це повідомляє прес-служба Міністерства соціальної політики України.
Під час заходу Міністр поінформував фахівців щодо тих принципових змін, які стосуються системи житлових субсидій.
Так, відповідно до Закону України «Про житлово-комунальні послуги», який було прийнято Верховною Радою України в листопаді 2017 року, визначено, що пільги та субсидії на оплату житлово-комунальних послуг з 1 січня 2019 року виплачуються споживачу у грошовій формі у порядку, встановленому Кабінетом Міністрів України.
На виконання цієї норми закону і відповідно до ухваленої Кабінетом Міністрів постанови з 1 січня 2019 року у грошовій (безготівковій) формі надаються субсидії тим домогосподарствам, які вперше звертаються за її отриманням.
Читайте також: Діагностує будь-яку патологію судин: Львів та Дрогобич отримали унікальний апарат
«Оскільки житлова субсидія – це державна допомога на оплату житлово-комунальних послуг, важливим є те, щоб отримані громадянами кошти були спрямовані саме на оплату цих послуг. Тому постановою Кабінетом Міністрів України № 1176 встановлено механізм цільового використання бюджетних коштів, передбачених на надання субсидій населенню. Якщо сім’я ощадливо споживала енергоресурси, за результатами опалювального сезону вона зможе використати залишок коштів зекономленої житлової субсидії, який утворився станом на 1 червня на її рахунку, на свій власний розсуд, тобто монетизувати або перевести їх на відкритий нею картковий рахунок в будь-якому банку країни», – пояснює Міністр.
Міністр також нагадав, хто і з яких питань має надавати роз’яснення громадянам:
Читайте також: Пенсіонерам Львівщини перерахують пенсії
Готівкову форму застосують до одержувачів, яким субсидія призначена на поточний опалювальний період, починаючи з жовтня-грудня 2018 року. Це близько 4 млн домогосподарств. У березні 2019 року ці домогосподарства отримають готівку у розмірі призначеної їм субсидії за лютий, у середньому це складає близько 1,5 тисячі гривень. Аналогічні виплати вони отримають у квітні (за березень) та травні (за квітень) 2019 року.
Тим, хто отримує пенсію, виплату житлових субсидій у готівковій формі здійснюватимуть органи Пенсійного фонду. Вони робитимуть це так само, як виплачують пенсії: або перерахування коштів на пенсійні рахунки в уповноважених банках, або виплата через поштові відділення, у тому числі з доставкою додому. При цьому виплата субсидії буде проводитись одночасно з виплатою пенсії пенсіонерам.
Читайте також: Хто з пенсіонерів може залишитися без грошей
Особи, які не одержують пенсії, зможуть отримати готівкові кошти у будь-якому відділенні АТ «Ощадбанк» як грошовий переказ (через внутрішньодержавну платіжну систему «Система термінових переказів «Швидка копійка») або на поточні рахунки в АТ «Ощадбанк».
Марічка Курило
----------
2019-02-14
«Кохання поза часом»: Сьогодні на Львівщині одружуються 167 пар
Як це відбувалося у головному ДРАЦСі області – у матеріалі Galnet
Сьогодні у ДРАЦСах Львова та області відбувається проект, приурочений до Дня закоханих – «Кохання поза часом». А у головному Львівському міському ДРАЦСі, що на Івана Франка, 157 цього дня Парад наречених – впродовж доби тут мають зареєструвати майже півсотні нових сімей.
– Сьогодні, у День Святого Валентина, у нас особливе свято. У міському палаці реєстрації шлюбів реєструється 46 пар. Ми маємо тут весь день парад наречених, гарні виступи, сюрпризи, – розповіла у коментарі Galnet начальниця відділу державної реєстрації актів цивільного стану Головного територіального управління юстиції у Львівській області Ірина Олива.
  
Для закоханих пар й справді підготували багато сюрпризів: виступ Назара Савка, романтичний вальс від професіоналів та особливі декорації.
Загалом, у Львівській області сьогодні мають одружитися 167 пар, а ще 32 пари вдруге зможуть сказати «так» одне одному і показати своїм прикладом, що кохання справді поза часом. Це нова послуга ДРАЦСів, яку пропонують громадянам, аби пригадати ті почуття, які переповнювали пару в день весілля.
Фото Мар’яна Галькович, Galnet
Мар'яна Галькович
----------
2019-02-14
Електронний квиток у Львові – диво відбудеться?
Хто ж насправді отримає переваги від запровадження електронного квитка у Львові та які наслідки це матиме для жителів міста
З 2015 року львів’ян годують обіцянками про впровадження електронного квитка у громадському транспорті міста. Кому вигідно затягувати впровадження е-квитка у Львові – з’ясував Galnet.
Міська влада активно піарить проект, над яким вони працюють разом з ЄБРР та міжнародними консультантами. Обіцяють, що це стане справжнім порятунком для львівян, які вже котрий рік страждають від недолугої системи міських перевезень.
Напередодні заступник начальника управління транспорту ЛМР Андрій Білий звітував про чергові досягнення у цьому питанні.
Читайте також: Епопея з е-квитком у Львові: У другий етап тендеру може не потрапити жодна компанія
Журналісти Galnet розбиралися, що ж саме змінить впровадження електронного квитка, кому це вигідно, і які саме проблеми такі нововведення вирішать.
«Електронний квиток робить одну дуже просту, але вкрай необхідну річ: створює так званий трикутник – Організатор перевезень (ЛМР), Пасажир та Виконавець (перевізник). Але у цьому випадку функції розподіляються відповідно і виходить, що ЛМР забирає на себе майже всі ризики, у результаті чого може отримати або надприбуток, або – великий мінус. До того ж отримує важель впливу через безпосередній контроль коштів. У другому випадку цей мінус треба чимось перекрити, але це буде уже проблема виключно влади, а не пасажирів, чи перевізників. На перевізника у даному випадку покладуть тільки одну функцію – йому дадуть чіткий графік і він має їздити згідно графіку, і проїхати встановлений кілометраж на машинах відповідного стану. У разі виконання маршруту на 100% перевізник у повному обсязі отримує оплату за кожен кілометр проїзду. Якщо ж виконає менше 85% – сума оплати за кожен кілометр зменшується і так далі. Пасажир отримує можливість купити проїзний на певний термін і, зайшовши у транспорт зчитати його на електронному валідаторі. При цьому має можливість безкоштовної пересадки, економії грошей при покупці проїзного на більший термін тощо. Пасажир чітко знає, що автобус приїде згідно розкладу і може планувати свій час і витрати; перевізник знає, що отримає свій прибуток, який заробить, згідно чітких тарифів та може планувати свою економічну діяльність для інших економічних відносин; водій знає, що йому треба слідкувати за дорогою і чітко дотримуватися графіку; а міська влада знає, що їй потрібно організувати процес так, щоб перевезення не були збитковими і не існували лише за рахунок коштів з бюджету. Це зробить процес максимально прозорим і вигідним для всіх. За умови, що кожен працює чесно», – пояснює Galnet екс-керівник «ГО «За якісний громадський транспорт» Святослав Товстига, член робочої групи по впровадженню «е-квитка» при МІУ.
Читайте також: Офіційно: Тарифи на проїзд у приміських маршрутках Львова ніхто не регулює
Це, здавалося б, ідеальна ситуація. І досі дивно, чому при наявності такого простого і зрозумілого вирішення ситуації, е-квиток у Львові досі не впровадили.
І справді, перевізники запевняють, що вони б були першими, хто отримав користь від такої системи, позбавивши себе купи проблем, які вони мають наразі і розмежувавши сфери відповідальності. Пасажири, у свою чергу, кажуть, що з електронним квитком їхній рівень довіри і до ЛМР і до перевізників був би вищим, а рівень оплати у транспорті, як прогнозують експерти, суттєво збільшився б. Про ЛМР і мови бути не може – ніби ж вони самі були ініціаторами і могли б нарешті організувати роботу громадського транспорту так, щоб це відповідало європейським стандартам.
«Ми дуже довго працюємо над цим проектом разом з ЄБРР, але там виникали організаційні поточні складнощі, які вже вирішені. Ми плануємо, що цього року електронний квиток запрацює у громадському транспорті Львова. І тоді вже перевізники не будуть все звалювати на чиновників, бо у кожній машині стоятиме GPS-трекер, і всі побачать, хто скільки і як працює. Як працюватимуть, так і гроші отримуватимуть. Думаю, що електронний квиток нарешті змінить ситуацію і більшість маршрутів у місті покриє комунальний перевізник, як то є в Європі», – прогнозує заступник міського голови з питань житлово-комунального господарства Львівської міської ради Сергій Бабак.
Читайте також: «З під’їзду вибігла дівчина у паніці – її подруга провалились у шахту ліфта»
Але попри всі обіцянки, наразі електронного квитка все ще немає. І майже ніхто не говорить про те, що окрім беззаперечних переваг, ЛМР як замовник послуг, зіштовхнеться з двома не дуже приємними моментами. Перше – пільгові категорії. Друге – оплата перевізниками по обумовленому тарифу у будь-якому випадку.
 «Надаючи усім пільги без якісної ідентифікації, ми ставимо хрест на електронному квитку. Міський бюджет цього просто не витримає. Тут варто розуміти, що ми можемо надати дуже багато різних пільг, але за кожного пільговика, який проїхав, хтось має заплатити – чи то сам перевізник, чи то інші громадяни зі своїх податків. Нічого безкоштовного не буває. При розрахунках ЄБРР, коли рахували, яку суму коштів потрібно закласти на відшкодування проїзду пільгових категорій, то на автотранспорт закладалася цифра близько 350 мільйонів. Наразі 2019 року ця стаття витрат становить 62 мільйони на автобусні перевезення. Тобто ви розумієте, який масштаб розриву між реальним станом речей, і тим, що є зараз»,- пояснює суть першої проблеми пан Товстига.
Стає зрозуміло, що та частина роботи громадського транспорту, яка пов’язана з пільговими категоріями, отримає нарешті чіткі рамки – електронний квиток порахує всіх пільговиків, і оплачувати їхній проїзд доведеться у повному обсязі а не настільки, наскільки ЛМР вважає за потрібне.
Друге питання ще банальніше. З впровадженням електронного квитка зникне так звана чорна готівка. Мова про ті кошти, які наразі водій збирає з пасажиру, і які не є до кінця обрахованими. Тому дуже зручно списувати всі негаразди громадського транспорту у Львові на водіїв, які «деруть» з людей гроші. Електронний квиток покаже реальний рівень прибутковості цього ринку, дасть розуміння того, хто і за що несе відповідальність, усуне певною мірою соціальну напругу у суспільстві, а також позбавить місцеву владу можливості спекулювати на питанні громадського автомобільного транспорту, як на питанні політичному.
Читайте також: Ярмарок марнославства у Львівській облраді
Простіше кажучи, з впровадженням електронного квитка громадський автомобільний транспорт у Львові плавно перейде у виключно господарську сферу діяльності, а там потрібно буде лише якісне управління, а не «важкі політичні рішення» кожного разу, коли треба піднімати тарифи на проїзд.
Але впровадження електронного квитка ще треба почекати, а ось проблеми, з якими щодня стикаються львів’яни, поки ніхто не спішить вирішувати. Тож про сьогодення та про всі інші підводні камені міського транспорту Львова читайте в нашому наступному матеріалі.
Читайте також: Ярмарок марнославства у Львівській облраді. Частина друга
Вероніка Міронова
----------
2019-02-14
Холодна і вогнепальна. Митники подарували львівському музею десятки одиниць конфіскованої зброї
Львівська митниця конфіскувала 39 одиниць зброї, яка має історичну цінність. Експонати передали Львівському історичному музею
 «Нам перепала чудова підбірка предметів
майже сорок. Тут представлені зразки холодної та вогнепальної зброї з кінця XVIII до початку XX століття. Це зброя різних країн, як Європи, так і Південної Америки», – зі захватом розповідає працівник музею Тарас Рак.
Більшість цієї зброї зловмисники намагалися перевезти через кордон за допомогою поштових відправлень.
Читайте також: «На цвяхах, які мають тримати намет, ми смажили сосиски». Відомі львів’яни розповіли про свої найромантичніші побачення
 «На митниці вилучили не одну партію зброї. Вилучену зброю, яка має історичну цінність, ми віддаємо музеям. Львівська митниця передає предмети не тільки у львівські музеї, а й по всій Україні. Низку експонатів ми вже передали у київський музей. На черзі книги у музей Стефаника»,- пояснює у коментарі Радіо FM Галичина начальник Львівської митниці Державної фіскальної служби Левко Прокіпчук.
Додам, що минулоріч Львівська митниця передала до музею 746 експонатів.
Читайте також: Діагностує будь-яку патологію судин: Львів та Дрогобич отримали унікальний апарат
Софія Лопатка
----------
2019-02-14
«На цвяхах, які мають тримати намет, ми смажили сосиски». Відомі львів’яни розповіли про свої найромантичніші побачення
У День всіх закоханих Galnet зібрав для вас 5 абсолютно різних, але надзвичайно чуттєвих спогадів відомих львів'ян про їхні найяскравіші миті зі своїми другими половинками
– Значить так, в мене нема часу зустрічатися, постійно на роботі та у відрядженнях, або ми одружуємося або розходимося – сказав мій майбутній чоловік Сергій Калабуха на 7 день нашого знайомства.
– А подумати можна?
– Тільки до завтра – крайній термін.
Я прийшла додому і плачу. Мама мене питає, чи ми посварилися.
– Ні, мамо, я заміж виходжу!
І одружилися ми на 21 день після нашого знайомства 23 роки тому.
Потім у нашому житті будуть десятки дорогих ресторанів та дешевих забігайловок у 44 країнах світу. Та саме цей день, без оберемка квітів і діамантової каблучки, без шикарного ресторану і ставання на одне коліно я вважаю найромантичнішим побаченням у моєму житті. Був літній теплий вечір, у нас не було грошей навіть на морозиво, ми просто гуляли парком та присіли на лавочку.
Так, це був ризик – виходити заміж за майже незнайому людину. І саме в РАЦСі, коли ми подавали заяву серед таких самих закоханих щасливих людей, мене дещо збентежив один пункт в анкеті молодят «Чи ознайомлені ви зі спадковими хворобами свого обранця?».
– Сергію, – спитала я. – У тебе алкоголіків чи божевільних в роду не було?
 – Так, щоб сильно, то не дуже, – трохи поміркувавши відповів мій коханий.
Чи зробила б такий такий відчайдушний крок зараз, коли мені 44 роки і багато що бачила і зрозуміла у своєму житті – вийти заміж на 21 день після знайомства? Напевно, ні. Та мій чоловік упевнено каже, що вийшла б. Якби кликав заміж мене він.
Читайте також: Знайти сто тридцятого
– У нас з дружиною все пов’язано з війною. Моя дружина з Волновахи і ми, фактично, познайомилися в Інтернеті, тому що я був волонтером і шукав людей, щоб можна було розуміти чи зможу я туди заїхати. Тобто мені потрібна була людина, яка живе на місці. Женя в той час, коли прапор мінявся двічі на день, ходила по Волновасі з тризубом на шиї, вона була справжньою активісткою. 
Потім я дуже довго просив її приїхати до Львова, у неї батько хворий плюс вона працює на залізниці і хотіла продовжувати там працювати. Десь півроку не було місця у нас на залізниці і Женя їздила щодня у Стрий. З самого початку жила вона в нас вдома: в нас не було зустрічань якихось, «битовуха» з першого дня (сміється – ред.). Два роки тому, 10 лютого я їй зробив пропозицію, 14 лютого ми подали заяву, 15 березня ми одружилися і 17 поїхали на війну, під Авдіївку. Усі нормальні люди у першу шлюбну ніч рахують гроші, а ми пакували коробки на війну – о так ми і живемо. Ніби й романтична пара, бо ми об’єднали у собі Схід і Захід, але воно все так виглядає по-простому. 
Пропозицію я зробив, коли дружина повернулася з нічної зміни додому. Колечко я заздалегідь замовив, а його все не привозили. І от, дружина повернулася з роботи, лягла спати, а мені подзвонили, що колечко готове і я, як мишка, тихенько по нього поїхав. То було гарне колечко, гарна коробочка і тут я приходжу додому, дружина відкриває одне око і каже:
– О, де ти був?
А я беру її руку і кажу:
– Ну ти ж згодна, правда?
І купа радості, а через 4 дні ми поїхали подавати заяву. Просто розписалися. Ми так спокійно поставилися до весілля, бо це було у час війни і робити щось пафосне не хотілося. Воно звичайно, що хочеться, але не на часі. Ми знайшли одне одного, ми щасливі. Я вважаю, що це дар від Бога.
– Наше найромантичніше побачення було водночас найкумеднішим. Ми з майбутнім чоловіком були співробіниками. Як співробітники ми разом часто вибігали в полудень на каву, але це завжди було похапцем, бо ж робота. Проте одного разу вирішили сходити на повноцінний обід. Відтак рівно о 13:00 вийшли з театру і зупинилися в одному простому закладі.
Коли зайшли, Микола обрав дуже багато страв і поставив на тацю (у закладі самообслуговування). Я ж намагалася його зупинити. Проте він наполягав. Врешті я здалася. З двома наповненими тацями ми подалися на нижній поверх, де було затишніше й менш людно.
Поки обідали, звісно, спілкувалися та сміялися, бо почуття гумору у чоловіка – це та риса, яка відразу мені сподобалася у ньому.
Врешті пообідавши, ми обоє не з’їли й половини всього, що взяли. Деякі страви просто по разу скуштували.
–    Я ж намагалася тебе зупинити, чому ти не слухав? 
–    Щоб ти не подумала, що мені чогось для тебе шкода
 чи немає грошей
 чи я надто економний, а загалом я отак хочу, аби ми щоразу ходити на обіди у різні цікаві місця, бо їх у нашому місті є багато.
–   Але ж щоденно на обід друзі не ходять, навіть дуже хороші
–   А хто сказав, що ми будемо друзями? Ми не будемо. Ми будемо подружжям.
–    ??? 
Але ж я не твоя дружина і пропозиції
Чоловік вмить відсунув стілець і став на одне коліно.
–    Чи згодна ти стати моєю дружиною? Я мрію кожен день твого життя робити щасливим
Можете уявити мої відчуття. Довкола люди, офіціанти, всі озираються і спостерігають за тим, що буде далі
–    А кращого місця для освідчення ти не знайшов?
–    Ну, – усміхнувся чоловік, – просто розмова зайшла саме зараз. А взагалі-то я планував це зробити по-іншому, якщо чесно. Проте до крамниці з каблучками ми підемо відразу, тут саме по дорозі є одна гарна. Ну, то як?
–    Так
! – відповіла я.
Чоловік поцілував мене, а гурт дівчат, що сидів поряд, зааплодував. Одна з них навіть розплакалася.
Того дня ми довгенько пробули у ювелірній крамниці. Мені в око впала одна каблучка, але я ніяк не хотіла на неї вказати, бо вона була надто дорога. Проте чоловік наполіг.
–    А давай я вгадаю, це ж він, отой перстень – верхній праворуч у рядку, правда? Він єдиний впадає в око відразу, бо вартий руки найкращої жінки.
–    Так
 – ледь чутно промовила я
– Але він такий дорогий
–   Ти для мене найкоштовніша жінка, тим паче, заручини річ не щоденна, тож каблучка має бути вишукана.
Того дня ввечері, ми спокійно та розмірено пили дуже пізню вечірню каву у кав’ярні Львова
Опісля було безліч чудових побачень – проте всі ці роки чоловік сміється сам над собою – того дня він так наївся, що навіть вечеряти вдома уже не зміг. Але враження залишилися назавжди. Коли ми проходимо повз цей заклад – часто обоє повторюємо: «А може повторимо – дві таці смаколиків на двох?» і обоє починаємо сміятися! Це було весело.
Зараз навіть уже наші діти знають про цю кумедну історію з минулого, а каблучка – усі ці 12 років прикрашає мій палець.
Читайте також: «З під’їзду вибігла дівчина у паніці – її подруга провалились у шахту ліфта»
– Наші зустрічання з моєю майбутньою дружиною були таємні. Вона сусідка з мого будинку. Ніхто не знав про те, що ми зустрічаємось, бо були проти наші батьки. І через два тижні прийшов якийсь такий момент, коли я відчув, що я люблю її і мені захотілося зробити їй щось дуже приємне, щоб їй освідчитися у тій любові.
Я купив свічки, дуже багато маленьких свічечок. Це напевно дивно звучатиме, але я винайняв номер у готелі – це було єдине місце, куди я міг запросити її. Я усе підготував. Ми зустрілись. Коли я її привів туди, вона не могла зрозуміти, що це таке. І тут як кажу їй:
– Я дуже тебе люблю і хочу бути з тобою.
Найприємніше, що вона відповіла, що також мене любить. Я тоді так хвилювався. І після цього моменту стало набагато легше, хоча ми ще довго ховалися від батьків і сусідів.
Зараз ми намагаємося жити з романтичним підтекстом. Ми кожні вихідні ходимо по закладах Львова і сидимо вдвох, спілкуємося – наговоритися не можемо. І це попри усі ті проблеми, які ми пройшли. Недавно я згадав цей момент і дружина здивувалася. Засміялася і каже:
– Ти так боявся зізнатися, так хвилювався
А я тоді справді дуже хвилювався, боявся почути відповідь, що я лише її захоплення, а не щось серйозне. Вона тоді сказала, що вже давно мене полюбила.
І от, 27 лютого у нас буде 8 річниця нашого одруження.
Читайте також: Офіційно: Тарифи на проїзд у приміських маршрутках Львова ніхто не регулює
 – Наше з чоловіком найромантичніше побачення відбулось, коли ми вже були одружені. Колись я прочитала продовження книжки Галини Вдовиченко «Пів’яблука» і вирішила, що якщо 4 коліжанки за день піднялись і спустились з гори Піп Іван, та ще й попили води з 9 джерел, то це дуже легко і я теж хочу туди.
 До того часу ми з чоловіком жодних сходжень в гори не робили і я вирішила, що буде дуже романтично заночувати на вершині гори під зоряним небом. Ми поняття не мали, що там дують 16 вітрів і намет просто зносить. А якщо почнеться гроза – це взагалі небезпечно. 
Ми доїхали до Дземброні, залишили у селі машину і почали сходження. З позиченим наметом, карематами і спальними мішками. Температура була +30 – неймовірна спека.
На нашому шляху зустрічались неймовірні водоспади і відкривались фантастичні краєвиди, але вершини так і не було видно. Сонце вже починало сідати і нам здавалось, що за цим каменем вже точно відкриється вершина. Але не так все виглядало, як ми собі уявляли.
З останніх сил ми нарешті дійшли на вершину Вухатого Каменю, а сонце вже сіло за горизонт. Намет ми ставили вперше в житті, у повній темряві, вітер так шаленів, здавалось, здує і нас разом з наметом. Води нема, з чого розпалити вогонь теж нема: ми зібрали трохи моху, і на цвяхах, які мають тримати намет, посмажили дві сосиски і лягли спати. Я забула сказати, що температура повітря дуже відрізняється на вершині гори, тож холод там був собачий. Ми були настільки вимучені, що сил насолодитись красою зоряного неба в нас не залишилось.
Вітри розривали наш намет і спати було майже неможливо, тому ми прокинулися о 5 ранку і, замотані в спальні мішки, пішли по хребту на гору Смотрич – зустрічати схід сонця. Та картина, яка перед нами відкрилась, залишиться в нашій пам'яті на все життя. Враження таке, що ти стоїш на найвищій вершині і перед тобою весь світ як на долоні, і сходить сонце!Після такого фантастичного світанку, ми все-таки дійшли до гори Піп Іван! Яке було моє здивування, коли біля обсерваторії ми побачили машини, на яких люди піднімались на гору (сміється – ред.). Але якщо б ми про це знали, не пішли б найромантичнішою дорогою на вершину Вухатого Каменю.
З того часу, ми з чоловіком щороку робимо сходження в гори! І ці подорожі дають нам можливість відкривати одне одного, дарують приємні миттєвості і роблять нас щасливими, а в шлюбі ми вже більше 20 років.
 
Мар'яна Галькович
----------
2019-02-14
Діагностує будь-яку патологію судин: Львів та Дрогобич отримали унікальний апарат
В обласному кардіоцентрі чекали на цей прилад два роки. Лише тут щорічно обстеження на ньому потербують близько двох тисяч пацієнтів
Львівський обласний клінічний кардіологічний центр та Дрогобицька міська лікарня №1 отримають нові ангіографи. Про це під час звіту департаменту охорони здоров’я Львівської ОДА розповіла керівниця департаменту Ірина Микичак.
За словами завідувача відділення електрофізіологічних досліджень серця Львівського обласного кардіологічного центру Остапа Герети, щороку обстеження за допомогою такого апарата проходять близько двох тисяч пацієнтів. Завдяки ньому можна продіагностувати і ліквідувати будь-яку патологію судин. Дотепер у кардіоцентрі користувались апаратом, який виготовили у 2007 році. За документами таких апаратів у центрі два, але один – неробочий.
Читайте також: «З під’їзду вибігла дівчина у паніці – її подруга провалились у шахту ліфта»
«На сьогодні є два ангіографи в лікарні, яким вже 12 років, але працює тільки один з них. За рік обстеження на такому апараті лише у нас потребують близько двох тисяч пацієнтів. Обстежуються з гострими коронарними симптомами та синдромами й порушеннями ритму серця. Одного приладу на лікарню не вистачає», — пояснює Остап Герета.
На новий ангіограф у Львівському кардіоцентрі чекали два роки. Запрацює він до Пасхи.
До кінця року, кажуть у ЛОДА, ще один ангіограф закуплять в обласну клінічну лікарню. Наступним у черзі на закупівлю – Червоноград.
Читайте також: Лікарі Львівщини можуть стати трансплант-координаторами
Катерина Тополюк
----------
----------
2019-02-15
Що читають депутати Львівської міської ради: ВІДЕО
Народні обранці мають невибагливі літературні смаки, а дехто не в змозі пригадати навіть назви книги, прочитаної востаннє
Народні обранці мають невибагливі літературні смаки, а дехто не в змозі пригадати навіть назви книги, прочитаної востаннє
У Міжнародний день дарування книг Galnet запитав у депутатів та чиновників Львівської міської ради, які книги справили на них особливе враження. Якщо дехто може похизуватись знанням творчості Михайла Булгакова чи Василя Шкляра, то іншим важко пригадати бодай назву востаннє прочитаної книги.
Серед опитаних – Ігор Вань («Громадянська позиція»), Андрій Дворакевич, Олег Береза («Самопоміч»), Юлія Гвоздович («Українська галицька партія»), Валерій Веремчук («Народний контроль») та інші.
Лікар Андрій Дворакевич цікавиться творчістю британського нейрохірурга Генрі Марша, а Юлія Гвоздович – біографією американської політикині Гілларі Клінтон.
Одіозний депутат та бізнесмен Григорій Козловський (Блок Петра Порошенка «Солідарність») взагалі відмовився від будь-яких коментарів. Представник «Самопомочі» Олег Береза полюбляє перечитувати фантастичну літературу. Але яку саме – пригадати не зміг.
Зазначимо, що 36% українців ніколи не читали друкованих книжок. Про це свідчать дані дослідження Українського центру економічних і політичних досліджень імені Олександра Разумкова, оприлюднені наприкінці минулого року. Третина опитаних українців у 2018 році прочитали від 1 до 5 книг. Вдвічі менше (14%) прочитали від 6 до 10 книжок, лише 6% − від 10 до 25 книжок, 4% − від 25 до 50 книжок, і лише 2% − більше 50 книжок.
Читайте також: Аліса для дорослих: як у Львові готують прем’єру вистави за британською казкою
Орест Дрималовський
----------
2019-02-15
Аліса для дорослих: як у Львові готують прем’єру вистави за британською казкою
У постановці «Аліса» режисерки Ірини Ципіної діятимуть 10 актрис
Репетиції у львівському Першому театрі розпочались ще наприкінці 2018-го. Але ідея поставити виставу за твором «Аліса в Дивокраї» Льюїса Керрола у харківської режисерки Ірини Ципіної народилась ще задовго до того. Потім – перемога у конкурсі британських п’єс і, нарешті, втілення задуму на сцені. Прем’єра «Аліси» відбудеться уже завтра, 16 лютого. Galnet побував на одній з репетицій постановки, аби дізнатись, що чекає на львів’ян.
У темноті глядацького залу Першого театру за робочим процесом стежить Джульєт Форстер. Це британська режисерка з театру York Theatre Royal. За умовами театрального конкурсу від Британської ради в Україні (вистава «Аліса» здобула у ньому перемогу), за процесом створення постановок спостерігають запрошені ментори. З іноземного боку – це Джульєт Форстер, з нашого – київський режисер Стас Жирков.
Голос Ірини Ципіної, здається, чути постійно. Вона зупиняє кожну сцену, вносить корективи, активно жестикулює, пояснює, як діяти актрисам на сцені. Здається, вона не помічає навколо нікого.
– Менторська допомога дуже потрібна, – розповідає головна режисерка Першого театру Роза Саркісян. – Це не значить, що ментор – людина, яка щось нав’язує. Тут більше йдеться про обмін досвідом. Головна фігура у процесі створення вистави – режисер. Дослуховуватись до порад чи ні – це вже на його розсуд.
У розмові з Galnet Джульєт Форстер зізнається, що бачила десятки постановок твору Керрола, але бачення харків’янки Ципіної місцями її навіть здивувало. З українським театром жінка познайомилась відносно недавно, а вчора ввечері потрапила на виставу Першого театру «Прекрасні, прекрасні, прекрасні часи». На запитання, якою є українська театральна сцена, британка відповідає одним словом: безстрашна.
– В Ірини Ципіної прекрасна візуальна уява, – каже Джульєт Форстер. – Ви зможете побачити це на кожному етапі постановки. Єдине, що хочу додати: іноді менше – означає більше. Ірина хоче багато всього додати, але не всі елементи виявляються потрібними. Зрештою, вона багато пробує, експериментує і, звісно, віднаходить те, що потрібно. Мені імпонує, що режисерка має своє бачення цієї історії. У Британії твір Керрола поставили безліч разів на сцені, але тут закладена цілком оригінальна ідея.
Ще задовго до репетицій Ірина Ципіна провела кастинг акторів. Тоді й вирішила, що в «Алісі» працюватиме лише з жінками. Для постановки було обрано 10 актрис із Першого театру.
– Так чомусь склалося, що жінки у театрі задіяні менше за чоловіків, а у нас вийшов своєрідний реванш, – усміхається Ірина Ципіна. – Я трактую твір Керрола як подорож до себе. Аліса, стрибаючи у кролячу нору, намагається розібратись у собі. Таким чином вона виборює право бути справжньою. Остання репліка у виставі так і звучить: я – справжня! Мене зачепило те, що кожен з персонажів твору запитує в Аліси: хто ти? Так і народився задум моєї постановки.
У постановці «Аліса» режисерка широко використовує елементи театру тіней. Хоч вистава має позначку 10+, її творці запевняють, що вистава буде цікавою і дорослому глядачеві.
– Керролова «Аліса в Дивокраї» часто сприймається як казка чи захоплюючі пригоди, – продовжує Ірина Ципіна. – Ми ж говоримо про глибші речі. Наша «Аліса» – це твір-роздум, про те, чи маємо ми право на справжність.
У минулорічному конкурсі британської драми Taking the Stage, організованому Британською радою в Україні, перемогли відразу два проекти Першого театру – вистави «Аліса» (за книгою Льюїса Керрола «Аліса в Дивокраї») та «П’ятидесятниця» (за однойменною п’єсою Девіда Едгара). Прем’єра другого твору у постановці Лариси Діденко запланована на червень цього року.
– Британська рада виділяє кошти на підготовку проектів-переможців, – каже Роза Саркісян. – У випадку з «Алісою» це 40 тисяч гривень. Але більш важливою є медійна підтримка, промоція проекту. А також купівля авторських прав. Якщо для постановки класичного твору Керрола цього не потрібно, то на виставу «П’ятидесятниця» – необхідно. Ціни на авторські права сучасних британських п’єс – фактично не підйомні для державних українських театрів. Завдяки Британській раді можемо це поставити.
Читайте також: «На цвяхах, які мають тримати намет, ми смажили сосиски». Відомі львів’яни розповіли про свої найромантичніші побачення
Орест Дрималовський
----------
2019-02-15
В Україні хочуть створити приватну залізницю
Законопроект - «Про залізничний транспорт України» уже зареєстрували у Верховній Раді України. Ініціатори кажуть, така ініціатива суттєво покращить якість надання послуг пасажирам
Якщо документ приймуть, то перевозити пасажирів і вантажі у країни ЄС буде простіше. Про це повідомляє Rail.insider. Також документом передбачено створення приватної залізниці. Тоді «Укрзалізниця» перестане бути монополістом і в умовах конкуренції якість перевезень значно покращиться, переконані ініціатори законопроекту.
«Він запроваджує «приватну тягу» на ринку перевезень та залишає обов’язок за державою утримувати та розвивати саму інфраструктуру, яка залишається в її власності. При цьому буде забезпечений вільний доступ до інфраструктури. Тобто ринок послуг залізничних перевезень стане відкритим, а Укрзалізниця перестане бути монополістом у цій сфері, що має забезпечити розвиток та переорієнтацію вантажопотоків на залізничний транспорт, підвищить його мобільність, якість та доступність», – пояснює один з ініціаторів законопроекту, народний депутат Ярослав Дубневич.
Читайте також: Комунізм від ЛМР: хто і на яких умовах перевозить людей у Львові
Перевізником може стати компанія будь-якої форми власності, якщо у неї є тяговий рухомий склад, ліцензія та сертифікат безпеки.
«Що стосується власне ліцензії, насамперед вона засвідчуватиме фінансову спроможність надавати послуги з перевезень та нести відповідальність у разі завдання шкоди. Умови ліцензування визначені в законі та будуть чітко розкриті в ліцензійних умовах, які затвердить Кабінет Міністрів України. Серед них рівень професійної компетентності, наявність планів діяльності, репутація і стабільний фінансовий стан. Обов’язковим є також страхування відповідальності перевізника за заподіяну шкоду», – додає Ярослав Дубневич.
Читайте також: Електронний квиток у Львові – диво відбудеться?
Щоб увійти на ринок залізничних перевезень, наголошують розробники законопроекту, операторам інфраструктури та перевізникам потрібно буде розробити власну систему управління безпекою. Якщо все буде зроблено правильно, перевізник отримає сертифікат безпеки, а оператор інфраструктури та власники під’їзних шляхів – сертифікат авторизації. Без цих сертифікатів доступ до інфраструктури буде для них закритий. Також управлінці та перевізники будуть зобов’язані щороку звітувати щодо ситуації з безпекою.
Читайте також: Ярмарок марнославства у Львівській облраді. Частина друга
Андрій Теплий
----------
2019-02-15
Заміна огорожі на Янівському цвинтарі може коштувати Львову майже 500 тисяч
Частина старої цегляної огорожі кладовища обвалилась вчора, 14 лютого
Зараз на місці обвалу працюють комунальники: вони прибирають цеглу, а аварійне місце закриють тимчасовою металевою конструкцією. За словами директорки департаменту житлового господарства та інфраструктури Ірини Маруняк, вся огорожа зараз у незадовільному стані.
«На Янівському цвинтарі є приблизно 150 м огорожі. Вчора обвалилося 40 м цегляного муру. Цеглу зараз прибирають, територію розчистять і, щоб не було проходу на цвинтар. За попередніми даними, орієнтовна вартість робіт по заміні огорожі на Янівському цвинтарі може становити 460 тис. грн, якщо зробити огорожу з бетонних секцій», – пояснила Маруняк.
 
Читайте також: «З під’їзду вибігла дівчина у паніці – її подруга провалились у шахту ліфта»
Чиновниця також зазначила, що клопотатиме про виділення коштів з міського бюджету на заміну огорожі цвинтаря.
Мар'яна Галькович
----------
2019-02-15
Лікарка з іншої області стала керівником Львівського перинатального центру
Про це на зустрічі з журналістами розповіла директор департаменту охорони здоров’я Львівської облдержадміністрації Ірина Микичак
Тимчасово виконувати обов’язки керівника Львівського обласного перинатального центру буде акушер-гінеколог з Івано-Франківська Олександра Бойчук.
Читайте також: Комунізм від ЛМР: хто і на яких умовах перевозить людей у Львові
Є подання департаменту охорони здоров’я в управління майном, бо така процедура. Однак пропозиція надійшла від керівництва Львівської обласної ради. Ми мали дискусію з цього приводу, але облрада має право пропонувати кандидатуру, і ми формального її закріпили та подали на розгляд управління майном, – сказала Ірина Микичак.
Вона запевнила, що з Олександрою Бойчук не знайома. Бачилися вони лише один раз – на співбесіді.
Нинішній в.о. керівника перинатального центру Ігор Потапов буде заступником директора центру.
Юлія Василина
----------
2019-02-15
Для львівських школярів придумали естафету «Булінг STOPS Тут»
Учні 7−9 класів львівських шкіл повинні відзняти своє коротке відео на тему боулінгу
Про це повідомили у прес-службі ЛМР.
Читайте також: Власник обваленого будинку на Личаківській вийшов на зв’язок
Коли школярі представлятимуть свій міні-фільм, то їм спеціалісти Головного територіального управління юстиції у Львівській області розкажуть про права, які мають діти. А після того учні можуть взяти участь у тренінгу з командобудування та спільній дискусії на тему цькування у школах. Потім учні передають естафету наступній школі.
Далі естафету приймуть 30 шкіл. Початок проекту планується на 26 лютого.
Юлія Василина
----------
2019-02-15
Львівська бабачиха Маруся пророкує ранню весну (ВІДЕО)
Львівська бабачиха Маруся запевняє, що весна має прийти через 4 тижні
Сьогодні, 15 лютого, вже одинадцятий раз бабаки у Львівському міському дитячому еколого-натуралістичному центрі пророкували весну. Цього разу прогноз запитували у бабачихи Марусі.
Директор центру Ігор Антахович розповідає, за прогнозами Марусі, весна не за горами. Напередодні дійства Маруся свистала, це означає, що буде рання весна. Наступить вона приблизно через чотири тижні. А вже у середині березня можна сподіватися на стійке тепло. Цього року бабачиху на руки не брали, аби не турбувати зайвий раз, тваринка дуже активна.
Читайте також: «Я зараз ще більше впевнена у своєму «так»: Львів’янка вдруге вийшла заміж за свого чоловіка
Додамо, що окрім прогнозу бабачихи Марусі, у програмі свята був святковий виступ гуртків центру та частування весняними “жайворонками”.
Читайте також: Власник обваленого будинку на Личаківській вийшов на зв’язок
Катерина Тополюк
----------
2019-02-15
Тариф на вивезення сміття у Бориславі зросте не для всіх
Нова ціна стане актуальною вже з 1 березня 
Звістка про те, що у Бориславі тариф на вивезення твердих побутових відходів збільшиться майже на 30 грн/м куб вже облетіла Мережу і змусила містян похвилюватися. Galnet поцікавився, чому ціна на вивезення ТВП так кардинально змінилася і як це позначиться на гаманцях бориславців.
«У нас є підприємство ДВ «Еко-Світ», яке займається вивезенням побутових відходів зі сміттєвих майданчиків міста. А це підприємство КП «Еко-Місто», яке поміняло тариф, воно обслуговує бюджетні установи в основному. Деколи допомагає ТВ «Еко-Світ» прибирати, якщо воно не встигає чи має якісь проблеми з технікою. Тобто, це є комунальне підприємство міста, яке основну частину сміття не забирає – воно може приїхати на замовлення забрати негабарит якийсь», – у коментарі Galnet пояснила спеціалістка відділу внутрішньої політики Бориславської міської ради Анна Паньків.
Начальник відділу економіки та торгівлі міськради Борислава Лев Попель пояснив, що коригування тарифів відбулося через зростання заробітної плати та вартості пального.
Читайте також: «Я зараз ще більше впевнена у своєму «так»: Львів’янка вдруге вийшла заміж за свого чоловіка
До слова, з 1 березня за вивезення ТПВ підприємством «Еко-Місто» бюджетні установи сплачуватимуть 74,08 грн з ПДВ за м куб, а інші споживачі – 85,43 грн з ПДВ за м куб. 
Мар'яна Галькович
----------
2019-02-15
Комунізм від ЛМР: хто і на яких умовах перевозить людей у Львові
Журналісти Galnet з'ясували все про те, як працює громадський автобусний транспорт у Львові, та порахували, у скільки львів'янам обходяться новенькі автобуси та старі маршрутки 
Громадський автомобільний транспорт у Львові вже давно став темою надважливою: люди жаліються, хтось влаштовує імпровізовані акції протесту, хтось системно намагається займатися громадською діяльністю для поліпшення цього питання, хтось просто жартує в Інтернеті, а хтось – звітує про власні успіхи. Та ситуація від цього фактично не змінюється. Жителі міста отримують послуги, які, на їх думку, не відповідають вартості проїзду, а в час пік в транспорт просто неможливо вміститися.
Тож ще раз згадаємо, хто саме возить львів’ян по місту.
Сьогодні на ринку пасажирських автомобільних перевезень у Львові працює чотири приватні перевізники та один комунальний. Серед приватників є чотири компанії: ТзОВ “Міра і К”, ТзОВ, Фіакр- Львів, ПАТ “Львівське АТП-14630”, “Успіх БМ”. Перші три, як раніше писали ЗМІ, фактично належать одному власникові, хоча номінально мають різних директорів, згідно інформації з ЄДРПОУ. Четверте – дійсно окреме. Комунальне підприємство лише одне – ЛКП «АТП №1». Та не спішіть робити висновки про жахливі монополії. Як з’ясувалося – така ситуація на ринку перевезень серед приватників скоріш вимушена.
Читайте також: Електронний квиток у Львові – диво відбудеться?
Справа в тому, що ще з 90-х років маршрутки стали справжнім порятунком для закинутої системи міського транспорту, коли місто не мало можливості займатися комунальними підприємствами та закупляти партіями нові автобуси, а ось людям треба було їздити, добиратися на роботу та пересуватися в різні куточки нашого міста.
Як згадують самі львів’яни, тоді ж і зв’язалися так звані “пижики”- “Пежо-Карсан” з висувними дверми збоку, а далі вже більш вищі “Івеко-Краз”. Були вони кількох кольорів- голубі, білі, жовті
Все це були приватні перевізники.
Згодом ситуація в країні стабілізувалася, місто спробувало взяти на себе повноваження і врегулювати ситуацію з транспортом. Маршрути стали розподіляти на конкурсі, до конкурсу допускалися тільки ті машини, які відповідали вимогам і стандартам, комунальний транспорт потрохи відроджувався, та галузь в цілому розвивалася, бізнес приватних перевізників був достатньо прибутковим. Тоді ж і з’явилися міфи про приватних перевізників, які збирають гроші мішками. В той же час з 2005 до 2007 року, за словами представника одного з перевізників, практично повністю було оновлено автопарк – закупили близько 600 нових машин. Це були ті самі «Еталони» та «Богдани», які й досі курсують вулицями Львова. Проте на капітальний ремонт цих машин, а також на необхідне утримання їх в належному стані зараз в перевізників коштів не вистачає. Серед причин такої нестачі коштів називають і невиплату компенсацій державою, і необґрунтовану вартість проїзду і відсутність сприятливих програм кредитування для приватного сектору. І відверте лобіювання місцевою владою інтересів АТП-1. Але про це трохи згодом.
Читайте також: Епопея з е-квитком у Львові: У другий етап тендеру може не потрапити жодна компанія
Тенденція до монополізації ринку комунальниками підтверджується і тим, що навіть під час проведення конкурсу по розподілу маршрутів в ЛМР, який відбувався минулого року (16.08.2018), декілька маршрутів залишилися зовсім незакритими, а пропозицій було настільки мало, що навіть для укладання тимчасових угод перевізників ледве знайшли. А от якщо все ж таки казати про монополії, то безперечним монополістом в питання перевезень поступово стає саме місто. Ця тенденція не нова, а під час останнього конкурсу це вкотре підтвердилося. Справа в тому, що сам механізм конкурсу був неприйнятним, про що неодноразово заявляли активісти. Маршрути розподілялися не окремо кожен, а так званими лотами. Тобто формувалося декілька пакетів, які включали в себе одразу декілька різних маршрутів. Загалом було виставлено 14 лотів різної наповненості. І по результатам конкурсу 19 маршрутів отримало ЛКП АТП-1, ще три перевізники отримали по 10 маршрутів і один перевізник – 5 маршрутів. Таким чином перевізник мав брати навіть ті маршрути, які не вважав цікавим для себе. Та конкурс, хоч і зі скандалом, проте вже відбувся, маршрути розподілили. Здавалося б, далі все мало бути добре – маршрути визначені, є встановлений графік руху, затверджені машини на кожен з маршрутів. Та львів’яни не відчули жодної різниці. Якість громадського автомобільного транспорту так само викликала шалену кількість обурень. І ось на фоні цього перевізники разом з міською радою заговорили про чергове підвищення тарифів на проїзд.
Коли мова дійшла до конкретних цифр, то почалася дискусія – перевізники представили управлінню транспорту свій тариф, який складав 8,21 гривень, а міські чиновники на засіданні комісії встановили тариф в 7 гривень. Незадоволеними були майже всі: перевізники, запит яких не було враховано, пасажири, які відмовляються платити такі гроші за такий сервіс, та водії, які навіть стали героями фейсбук-флешмобів. Героями залишилися лише міські чиновники, які створили з цілком економічної категорії політичну тему, буквально «відвоювавши» нижчу ціну для населення. Та не все так просто, як здавалося б. Справа в тому, що мало хто знає, як саме встановлюється ціна на проїзд у міському транспорті. Як пояснив голова Асоціації перевізників Львівщини Іван Велійка, є наступна процедура: перевізник рахує за формулою, затвердженою кабміном і міністерством інфраструктури середню собівартість проїзду у транспорті. Ця цифра складається з вартості палива, амортизаційних витрат, витрат на зарплати та податки, урахування вартості планових ремонтів машин, послуг прибирання та мийки машин тощо з урахуванням середнього пасажиропотоку на маршруті. Потім до цієї цифри додають відсоток рентабельності в межах 10-15% і пропонують свій тариф на затвердження спеціальній комісії з управління транспорту. Саме так і відбулося. Перевізники порахували вартість проїзду на рівні 8, 21 гривні, і надали свої розрахунки в міськраду. Це підтвердив і заступник голови управління транспорту Сергій Бабак:
«Так, дійсно були підстави переглядати тариф. Перевізники порахували по так званій економічно обґрунтованій формулі, і подали свої дані. Ми їх перевірили, подали на антимонопольний комітет ті дані і все було прийнято. Але ми орієнтуємося на ті дані, які нам надає АТП-1, і виходячи з того затверджуємо тариф».
Читайте також: Офіційно: Тарифи на проїзд у приміських маршрутках Львова ніхто не регулює
Щоправда, пан Бабак так і не зміг пояснити, чи вони керувалися тією ж самою формулою, що і приватні перевізники, чи якоюсь іншою, чи то цифру просто вигадали. Але визнав, що різниця в тарифі є.
І тут ми підійшли до найцікавішого. Як зазначається в законі, що визначає  засади  організації  та  діяльності автомобільного транспорту (глава 6, стаття 29,31,32), в разі, якщо тариф є регульованим місцевими органами влади, то перевізнику має бути відшкодовано не тільки перевезення пільгових категорій громадян, а й різницю між регульованим та економічно обґрунтованим тарифами з кожного пасажиру, згідно даних з податкової служби про кількість перевезених пасажирів. І в управлінні транспорту ЛМР цю інформацію підтвердили. Більше того, Сергій Бабак підтвердив, що така компенсація різниці тарифів дійсно існує і з минулого року така практика впроваджена – різницю перевізникам повертають – і приватним, і комунальним. В цьому році теж планують повернути. Хоча в бюджеті Львова на 2019 рік такої статті витрат не передбачено. То ж з яких саме коштів пан Бабак компенсує витрати, і кому – залишається невідомим.
Читайте також: Частину замку – кажанам. Як планують переробити Свірзький замок
До слова, представники приватних перевізників запевняють, що жодної гривні компенсацій за різницю в тарифах не отримували ніколи. А ось директор комунального АТП-1 від відповіді на це питання відмовився, заявивши, що не може коментувати такі речі і надіслав формальну відписку на запит.
Як прокоментували начальники транспортних відділів в інших містах, майже ніде в Україні немає більше такої ситуації, коли ціна на проїзд в комунальних автобусах і в маршрутках є однаковою.
«Всі чудово розуміють, що комунальне підприємство живе, в тому числі, і за рахунок податків, які сплачує кожен з жителів міста, і тому ціна на проїзд в тих автобусах має бути нижча», – коментує активіст ГО «За якісний транспорт»
Та в управлінні транспорту ЛМР вирішили, що балувати львів’ян нижчою ціною не варто – нехай платять двічі – і з податків, і в автобусі. То ж не дивно, чому АТП-1 показує такі економічні дива.
До того ж не варто забувати про компенсації з міського бюджету для пільговиків. Ця система, на відміну від компенсації різниці тарифів, дійсно працює. Управління транспорту ЛМР в минулому, 2018 році витратили на цю статтю 77 мільйонів гривень. І хоча порівняно з тією цифрою, в якій реально була потреба (за словами депутатів потрібно було близько 400 мільйонів гривень), ці кошти виглядають мізерними, ці компенсації все ж таки виплачувалися. Так, на автомобільний транспорт було виплачено компенсацій на загальну суму 62 мільйони гривень. Тридцять з них пішли комунальному перевізнику, решта – приватним перевізникам пропорційно. Та це, як зазначає Іван Велійка, лише 10% від реальних витрат перевізників на перевезення пільговиків. Тобто недофінансування в цій категорії складає близько 90%.
Читайте також: Щастя для дітей-сиріт ціною майже в 30 мільйонів: Що буде з будинком на Короленка, 7?
Тож ми порахували, скільки грошей недоотримали приватні перевізники з бюджету з 2015 по 2018 роки. При підрахунках орієнтувалися на цифри, які надали представники одного з приватних перевізників.
Може здатися, що це приватні справи перевізників, але ж насправді це стосується кожного, хто їздить на маршрутках. На ці гроші перевізники могли б закупити нові машини, які б не поступалися рівнем новим автобусам, які закупало місто для АТП-1.
Проте все ж більше уваги приділяється тим 150 новим автобусам, які в цьому році місто закупило для ЛКП «АТП-1» . Мова йде про ті самі розпіарені машини, які закупляли на Білоруському автобусному заводі та на заводі «Електрон». Кожен зі ста білоруських автобусів коштував 122 тисячі євро, а 50 автобусів «електрон» обійшовся в 147 тисяч євро. Тож загалом це обійшлося в 20 мільйонів євро, тобто близько 615 мільйонів гривень.
Читайте також: «З під’їзду вибігла дівчина у паніці – її подруга провалились у шахту ліфта»
Та мабуть таке економічно успішне підприємство як, ЛКП «АТП-1», може собі це дозволити. Так, згідно офіційних даних, розмір статутного капіталу підприємства сьогодні становить 871 515 332, 46 грн. Цікаво, що у липні 2016 року, статутний капітал підприємства складав всього 65 255 888 грн. Насправді цієї суми у статутному фонді підприємства немає, а складається вона виключно з субвенцій міської ради, які нараховувалися з кредитних коштів від “Укргазбанку”. У 2016 році підприємство мало близько 4 млн грн прибутку, у 2015, 2014 – по 1,4 млн грн, у 2013 – 1,5 млн грн, а у 2012 році – 2,5 млн грн, збитку, у 2011 році понад 6,6 млн грн збитку, такими ж збитковими були і попередні роки, починаючи з 2001, коли підприємство було створено. Це і не дивно, подумає читач, згадавши, що підприємство є комунальним. Тобто про здоровий капіталізм тут не йдеться. І правильно подумає, бо всі факти вказують на те, що вся діяльність цього успішного підприємства є ні чим інакшим, як спробою чиновників в ЛМР будувати «комунізм» за рахунок жителів міста. Пан Хамула це не прокоментував.
І це було не єдине питання, на яке Орест Романович Хамула відмовився давати відповіді. Також він не прокоментував і те, як саме і скільки з тих 150 нових автобусів, які терміново закупали у 2018 році для АТП-1 дійсно працюють на маршрутах, а скільки з них простоює в гаражі.
Читайте також: Знайти сто тридцятого. Як львівські активісти допомагають поліції полювати на п’яних водіїв – репортаж Galnet
Та за інформацією активістів львівського ГО «За якісний транспорт», на маршруті з 215 нових автобусів перебуває лише 140.
Так, на своїй сторінці у фейсбуці вони повідомляють, що комунальне «АТП-1», окрім власного автопарку, на деяких маршрутах орендує автобуси в третіх осіб. Враховуючи автобуси, які місто придбало у рамках лізингової угоди, сумарна кількість власних транспортних засобів вищезазначеного перевізника складає 313 автобусів. Серед них середньої місткості – 38 одиниць, а решта – 275 одиниць великої місткості (загальна пасажиромісткість від 73 до 182 осіб). З автобусів великої місткості 215 одиниць (100 МАЗів, 115 Електронів) є новими, тобто випущені у 2016-2019 році.
Згідно договорів на маршрутах курсує 205 автобусів АТП-1. З них 60 орендованих і 145 власних, а саме 127 автобуси великої місткості (4 старших ЛАЗи та нові автобуси Електрон і МАЗ), а також 18 автобусів середньої місткості. Отож, за підрахунками активістів з 215 нових автобусів марки Електрон і МАЗ не задіяно 92 одиниці рухомого складу.
І залишається невідомим, навіщо було так поспішати, закуповуючи автобуси в білоруського виробника, і пояснювати такий непатріотичний жест тим, що львівський завод не встигає зробити замовлення, якщо майже половина з тих автобусів простоюють в гаражі. То ж за що і навіщо платили львів’яни своїми податками?
Зрозуміло, що ситуація з громадським транспортом у Львові є критичною, і вирішувати її треба було вже давно. Але до сьогодні існують тільки «підготовчі етапи до впровадження «е-квитка», та політичні маніпуляції на темі транспорту, а от реальні механізми вирішення проблем, які пропонують громадські організації та експертне середовище, не запроваджуються.
Залишається лише сподіватися, що кардинально зможе змінити ситуацію повноцінне впровадження “е-квитка”, про яке ми писали раніше.
Читайте також: «На цвяхах, які мають тримати намет, ми смажили сосиски». Відомі львів’яни розповіли про свої найромантичніші побачення
Вероніка Міронова
----------
----------
2019-02-16
Через скандал з 3-А. Перевізник розповів, як мають їздити групи дітей
Після скандалу, який розгорнувся через те, що водій маршрутки 3-А відмовився везти групу школярів, АТП-1, якому належить автобус, опублікувало на своєму сайті роз'яснення, як мають їздити громадським транспортом організовані групи дітей
Після скандалу, в АТП-1 спочатку порадили учням їздити у непікові години. А згодом і взагалі виствили розгорнуте пояснення, як мають їздити організовані групи дітей.
Перевезення організованих груп дітей здійснюється відповідно до Закону України «Про дорожній рух», Закону України «Про автомобільний транспорт» та Постанови Кабінету Міністрів України від 26 вересня 2007 р. № 1184 «Правила надання послуг пасажирського автомобільного транспорту». Йдеться на сайті Львівського комунального автотранспортного підприємства№1. Далі – пряма мова.
Читайте також: «Нові маршрутки, збільшення їхньої кількості, чистота – усе буде, але після підняття тарифу», – голова Асоціації перевізників Львівщини
 Відповідно до ст. 38 Закону України «Про автомобільний транспорт» до перевезення організованих груп дітей (далі – груп дітей) відноситься одночасне перевезення групи з десяти і більше дітей, для яких замовником послуги призначається керівник, відповідальний за супроводження їх під час поїздки, а на групу з 30 і більше дітей призначається також медичний працівник. Перевезення груп дітей можна здійснювати в режимах як регулярних, так і нерегулярних пасажирських перевезень. Регулярні та нерегулярні перевезення груп дітей здійснюють за умови узгодження маршруту та розкладу руху із замовником та відповідними підрозділами Національної поліції.
Читайте також: Скандал у 65-й школі: рішення про навчання у другу зміну відмінили
Вимоги:
Читайте також: Комунізм від ЛМР: хто і на яких умовах перевозить людей у Львові
Замовник послуг зобов’язаний:
Читайте також: Львів’яни відновили роботу додатка, який відстежує ями на дорогах
Керівник групи дітей зобов’язаний:
Читайте також: Що читають депутати Львівської міської ради: ВІДЕО
Відповідальність:
Порушення правил надання послуг з перевезення організованих груп дітей або туристів – тягне за собою накладення штрафу на водіїв транспортних засобів у розмірі тридцяти п’яти неоподатковуваних мінімумів доходів громадян, а на посадових осіб, громадян – суб’єктів підприємницької діяльності – у розмірі сорока неоподатковуваних мінімумів доходів громадян (стаття 1331 КУпАП).
Читайте також: Львівська бабачиха Маруся пророкує ранню весну (ВІДЕО)
Марічка Курило
----------
2019-02-16
Львів’яни відновили роботу додатка, який відстежує ями на дорогах
«UA Roads» - додаток, який дозволяє прокладати маршрути кращими українськими дорогами. Самі користувачі зможуть заносити інформацію про стан доріг. 
Кілька років тому в Україні запустили додаток “UA Roads”. Його ціль – допомогти водіям “невбивати” свої автівки на українських дорогах. Додаток мав успіх, однак на деякий час його довелось поставити на паузу. Відновлений “UA Roads” працює уже півроку. Розробники кажуть, зараз додатком користується близько 130-ти тисяч українців. Додаток збирає статистику якості дороги за допомогою автоматичної фіксації ям. Крівником проекту є Роман Назаркевич. Разом з ним активно працюють над додатком троє людей – Юрій Терлецький, Софія Горлата та Андрій Янів.
«Основна ідея — це показувати стан доріг для водіїв. Як користувач встановлює додаток на телефон, він збирає статистику під час їзди. Після цього інші користувачі бачитимуть ями на дорогах, а тому зможуть обирати альтернативні маршрути. Також у додатку є зручний навігатор, яким користувачі можуть користуватись під час їзди», —  пояснює Galnet Роман Назаркевич.
Якщо ви завантажили додаток, телефон буде вносити дані про ямки автоматично. Для закріплення ям в додатку, струс автомобіля на одному місці має бути зафіксований декілька разів. Телефон реагує та передає дані на сервер, сервер аналізує їх, і на основі алгоритму розробників визначає, чи це яма, чи ні.
Читайте також: Як з нуля створити стартап в Україні, щоб на нього звернули увагу
Додаток має карту. На карті якість дороги зображають різними кольорами. Червоним кольором дорогу з великою кількістю ям, жовтим – зі середнім показником, найкраща дорога позначена зеленим, пояснює керівник проекту.
Додаток уже має своїх активних коритсувачів, але і вдосконалювати ще є що, розповідє Роман Назаркевич.
«У першу чергу ми вдосконалюємо алгоритм ідентифікації ям. Також працюємо над можливістю аналізу дороги в часі, щоб бачити, які дороги ремонтуються, а на яких навпаки утворюються нові ями», – ділиться з нами Роман Назаркевич.
Читайте також: У Львові відкрили виставку про життя львівської сім’ї у 1930-х роках
Розробники розповідають, вже зараз є водії, які коирстуються додатком у Польщі, Австрії та Угорщині. У найближчих планах – розширити цю географію.
Читайте також: Які настанови давали львівським поліцейським сто років тому (ПРЕСА)
Катерина Тополюк
----------
2019-02-16
Які настанови давали львівським поліцейським сто років тому (ПРЕСА)
Як і сучасна Україна, міжвоєнна Польща, а разом з нею і Львів, проходила через чистилище побудови держави і реформування владних структур. Що про цей процес писали у тодішній пресі – у матеріалі Galnet
Після розв’язання клубка з трагічних подій початку ХХ століття, Львів потрапив до складу Другої Речі Посполитої – держави не нової, але відновленої. Як і сучасна Україна, яка взяла новий курс і високий старт для проведення реформ, міжвоєнна Польща також проходила через чистилище побудови держави і реформування владних структур. Змінювали і поліцію. Про те як і яку саме її «творили» у міжвоєнній Польщі, дізнаємося з видання «Gazeta Policji Państwowej», яке можна погортати у Науковій бібліотеці Львівського національного університету імені Івана Франка. Який досвід з формування поліції у міжвоєнний час можна використати сьогодні, дивимося нижче.
Читайте також: Аліса для дорослих: як у Львові готують прем’єру вистави за британською казкою
У поліції не повинно бути іншого патрона, крім гідного виконання покладених на неї обов’язків з охорони порядку, спокою і безпеки громадян. Про це йшлося у статті “Cel i zadania szkolnictwa policyjnego w Polsce” зі згаданого вище ресурсу за 1919 рік. Для досягнення даного стандарту, автор закликав проводити активну освітню працю і організувати належний контроль за процесом підготовки поліцейських. Як приклад він називав навіть заснування шкіл для поліції. Останні мали би забезпечувати військовий вишкіл, фахову підготовку, «wspojenie» почуття права і обов’язку. Відтак розпочинатися підготовка справжнього поліцейського мала би з прищеплення відповідних цінностей та орієнтирів.
У матеріалі «To, co kaźdy policjant wiedzieć powinien», знаходимо схожий посил. Автор закликає поліцейських не творити кумирів. Натомість, пропонує своєрідний «кодекс» того, що поліцейський повинен знати і чого дотримуватися: загальні положення роботи державної поліції, приписи щодо організації владного апарату – держави і поліції, дисциплінарні постанови для державної поліції, розпорядження міністра внутрішніх справ щодо державної безпеки і публічного порядку на випадок війни, розпорядження про використання війська для забезпечення публічного порядку, рекомендації про чин поліцейських щодо військових і ін.
Не використовувати ім’я поліції даремно і не ганьбити цієї структури закликає автор матеріалу «Niedopuszczalne metody». Хоч боротьба зі злочинністю – це завдання мислячого суспільства і прямий обов’язок поліцейського, але робити це потрібно винятково у «kulturalny» спосіб, аби боротьба зі злочинами не перетворилась у злочин. Конкретним прикладом неправильної поведінки поліцейського він називає не те, що ми зараз очікуємо почути і що часто бачимо сьогодні, а
 відсутність дій з перешкоджання злочинам і запобігання їм. Велика частина злочинців такими стають, на думку дописувача, за збігом обставин. Відтак бездіяльність поліцейського він називає рівносильною провокації, що бруднить совість і мундир.
Читайте також: У Львові відкрили виставку про життя львівської сім’ї у 1930-х роках
Принцесою у царстві злочинів є крадіжка. У статті «Kradzieźe» читаємо, що рівень злочинності у Польщі 20-х років, а особливо крадіжок – росте. Автор пише про «opryszków», для яких не існує поваги до чужої власності –кишенькових злодіїв на вокзалах, зупинках громадського транспорту, публічних місцях, у трамваях. Покликаючись на поліцейські хроніки, автор зазначив, що у французького військового вкрали портфель, також обкрадають квартири, навіть забирають білизну. Причиною зростання кількості крадіжок автор називає війну. Після неї люди ніби не хочуть працювати і радше йдуть на ризик злочинної наживи. За його спостереженнями, така ситуація і в європейських країнах – крім Англії, де діє ретельно підібраний адміністративно-поліційний апарат. Автор констатує, що і в Польщі на часі реформа у карній сфері: виправити брак слідчих і підвищити їх кваліфікацію, усунути м’які покарання за крадіжки і ін. Звичайна поліція, на його думку, не має відповідної кваліфікації, а тому потрібно готувати слідчих детективів.
Читайте також: Частину замку – кажанам. Як планують переробити Свірзький замок
Про те, що не можна свідчити неправдиво на ближнього знав автор статті «Przestępczość w Polsce». Він розглядав основні чинники злочинів, які систематизував у три групи: антропологічні, де вік, тілесні властивості, спосіб життя і психічний стан, також суспільні і політичні, між якими народження, стан, освіта, заняття, родина тощо, а ще – «космічні впливи», між якими клімат, температура, пора року, різниця між містом і селом. Свої висновки автор зробив на основі даних кримінальної статистики, хоч і вкрай критично висловлювався про ці показники. Зазначав, що проблема правдивості подібних даних існує і в європейських країнах, де висока правова свідомість, а що говорити про інших? Як приклад, навів історію з Росії. Там новопризначений керівник, подаючи статистичні дані, замість звичних десяти тисяч «roskolników» на підконтрольній йому території – як це було у звітах попередників, вказав сто тисяч. У підсумку, отримав догану за зростання кількості сектантів за час його правління.
Читайте також: «Я зараз ще більше впевнена у своєму «так»: Львів’янка вдруге вийшла заміж за свого чоловіка
Правдивий поліцейський не повинен бажати нічого, що належить ближньому. Про це стаття «Trzeźwość policjantów». Автор наголошував, що нова польська поліція не повинна стати такою, якою була царська – тобто не зловживати алкоголем. Недопустимо, на його думку, аби за лояльність поліції і її підтримку, за розслідування, розплачувалися почастунками. Як доказ своїх слів він зазначав, що в царські часи навіть грошова взятка у народі називалась «на водку».
Читайте також: 5 вихідців із Галичини, які прославились на весь світ
Як можна бачити, у сприйнятті обивателя міжвоєнного часу, поліцейський – це не форма і не значок. Дуже високий поріг вимог був перед тим, хто наважувався охороняти публічний порядок, спокій і безпеку громадян. При цьому, початком більшості з вимог були етика поведінки, індивідуальна культура та цінності. Не менш важливим є ще один момент. Як можна зрозуміти з переглянутих дописів, справа загального спокою та суспільного блага сприймалась як сфера відповідальності не тільки правоохоронців та поліції, але й як взаємодія між згаданими і свідомими та активними громадянами.
Читайте також: Винахідник із Львівщини за три місяці склав електрокар (ВІДЕО)
Євген Гулюк
----------
2019-02-16
Через субсидію багато українців не зможуть обирати президента, – ЦВК
Щоб домогосподарство змогло отримати субсидію, багато осіб виписуються з квартир і в паспорті у них є позначка – вибув/ла з місця реєстрації 
Саме з цієї причини, за словами керівника служби розпорядника державного реєстру виборців Олександра Стельмаха, значно зросла кількість осіб, які не зможуть взяти участь у голосуванні – їх місце реєстрації встановити неможливо, повідомили УНН.
«У нас є майже мільйон виборців, які з причини вибуття не включаються до списку виборців. І, на жаль, тенденція тільки на збільшення цієї цифри», – зазначив Стельмах.
Він пояснив, що виборці отримують у паспорті позначку «вибув», коли вибувають із зареєстрованого місця проживання – наприклад, із гуртожитку, і далі не можуть зареєструватись на новому місці, не маючи житла. 
Читайте також: Як перевірити, чи є ви у списку виборців (ВІДЕО)
Однак, зараз з’явилася значна категорія осіб, які скористались своїм вибуттям з адреси для того, щоб оформити субсидію. Такі громадяни не включаються до списку виборців, оскільки неможливо встановити їхнє місце проживання.
Читайте також: Як проголосувати не за місцем прописки: покрокова інструкція
Мар'яна Галькович
----------
2019-02-16
Майбутні бізнесмени можуть проконсультуватися у всіх ЦНАП Львова
Підприємцям безкоштовно допоможуть зібрати необхідні документи, оцінити свої фінансові можливості при відкритті власної справи, з’ясувати, які етапи необхідно пройти
Послуга «Консультація для підприємців» працювала у двох терпідрозділах ЦНАП м. Львова за адресами вул. К. Левицького, 67 та вул. Ген. Чупринки, 85. За один рік її існування за допомогою звернулося 3 585 відвідувачів. Тому вирішили запровадити й в решті ЦНАП, повідомляє прес-служба ЛМР.
Читайте також: Лікарка з іншої області стала керівником Львівського перинатального центру
Найактуальнішими питаннями, які цікавлять відвідувачів, є:
– як почати власну справу;
– який вид економічної діяльності обрати та які з них підлягають ліцензуванню;
– яку систему оподаткування обрати;
– консультація з питань створення, внесення змін та припинення юридичної особи (ліквідації, всі типи реорганізації);
– порядок подання документів дозвільного характеру;
– навчання для підприємців та розвиток сервісу «Вчимося бізнесу».
Як інформують у ЦНАП м. Львова, якщо у клієнта є всі необхідні документи, то можна одразу подати їх на реєстрацію ФОП, ЮО, внесення змін до ФОП чи ЮО.
Юлія Василина
----------
2019-02-16
Жоден справжній шанувальник кави не братиме для неї воду з-під крана: секрети львівських баристів
Ми п’ємо її під час обіду, зранку, на ділових зустрічах, наодинці, з друзями чи коханими
 Кава — це вишуканий напій, який люблять майже усі, але правильно готувати вміють одиниці
Але львівські баристи переконують, варити запашний напій не так вже і складно. Головне – знати кілька секретів. Розповідаємо!
– Приготування смачної кави раджу розпочати з вибору сорту напою, а їх є більше ста різновидів. Майбуть найпопулярніші – арабіка і робуста,– ділиться досвідом львівська бариста Катерина М..– Арабіка буде мати своєрідну кислиночку. Робуста даватиме характерну гірчинку. У Робусті – вміст кофеїну вищий. Арабіка – м’якша.
– А коли визначились із сортом, треба вирішити, як нашу каву зварити. –Тут уже додає бариста Михайло Баглай.– Варіантів не так багато. Пропоную вам три найлегших: Заливаєш каву окропом з чайничка. Чекаєш приблизно від трьох до чотирьох хвилин, знімаєш ложечкою кавову пінку і – готово.
Другий спосіб – турка. Кава виходить дуже міцною. Для неї потрібно підбирати дуже хорошу і якісну каву. І ще є гейзерна кавоварка. У нижню секцію заливається холодна або гаряча вода. У маленький фільтр засипається кава, верхня кришечка закручується. Ставиться на газ. І через півтори-дві хвилинки вода кип’ятиться і виходить чудова кава.
Читайте також: Львівська бабачиха Маруся пророкує ранню весну (ВІДЕО)
– Щоб відчути справжній смак напою – не додавайте до нього ніяких добавок.– Підказує бариста Олександр Чорний. – Цукор окислює каву. Під час цієї хімічної реакції кофеїн окислюється глюкозою і кава стає солодкою. Навіть 100% робуста з цукром стає кисло-солодкою. Вона нагадує арабіку.
Читайте також: «Я зараз ще більше впевнена у своєму «так»: Львів’янка вдруге вийшла заміж за свого чоловіка
Ще один секрет який відкривають Galnet баристи, це те що ціна якісної і справжньої кави починається від 150 гривень за 250 грамів. Купувати її можна, як у спеціалізованих магазинах та і кав’ярнях. Крім того, найкраща, смачна і якісна кава виходить зі щойно перемелених зерен. А ще – дуже багато залежить від води, яку ви використовуєте. Наприклад, жоден справжній шанувальник кави не буде набирати для заварювання напою воду з-під крана.
Читайте також: «На цвяхах, які мають тримати намет, ми смажили сосиски». Відомі львів’яни розповіли про свої найромантичніші побачення
Юрій Андріїв
----------
----------
2019-02-17
Вчителі і школярі Львівщини можуть виграти поїздку в Угорщину
А також ґаджети. У конкурсі #SuperUrok від EdPro можуть взяти учні 5-11 класів зі своїми вчителями
Щоб взяти участь, необхідно зібрати команду з 5-ти учнів і вчителя-наставника і разом створити відеоурок тривалістю до 10-ти хвилин, використовуючи програму mozaBook. Потім опублікувати його на YouTube-каналі (шкільному або будь-кого з учасників команди).
«Учні можуть показати певну 3D-сцену чи відео, коментуючи його для постановки задачі та / або роблячи висновки з його демонстрації. Під час такого показу можливе використання додаткових 3D-інструментів, що дозволяють розглянути деталізовану модель об’єкта чи явища, продемонструвати взаємодію з подразниками чи зміною умов навколишнього середовища тощо. Такі покази мусять містити коментарі учня, а також, при потребі, висновки чи прив’язки такого матеріалу до теми уроку», – пояснили організатори.
Серед усіх надісланих оберуть 40 найкращих відеоуроків, які продовжать участь у другому етапі, де журі відбере 10 команд-фіналістів серед яких і визначать трьох переможців конкурсу. 
На переможців чекають коштовні та корисні подарунки:
Читайте також: Пільг не буде. Міносвіти відповіло на головні запитання про ЗНО 2019
Подати заявку можна до 12:00 15 квітня можна тут, а ознайомитися з умовами – ось тут.
 
Мар'яна Галькович
----------
2019-02-17
Головне за тиждень: найцікавіші тексти Galnet
Статки депутатів, саморобний електрокар і неймовірні історії кохання: про що ми писали цього тижня
У щоденному вирі інформації можна проґавити щось справді важливе. Galnet підготував для читачів підбірку найрезонансніших і найцікавіших матеріалів, опублікованих цього тижня. 
Ми продовжили цікавитись статками депутатів Львівської обласної ради. Якщо раніше писали про найбагатших і найбідніших народних обранців, то на цей раз підготували рейтинг найбільших депутатських землевласників – Ярмарок марнославства у Львівській облраді. Частина друга.
У Свірзькому замку – справжній окрасі Львівщини – грядуть зміни. Ініціативна група архітекторів, дизайнерів та археологів намагається відновити пам’ятку архітектури. Що відбуватиметься у стінах замку і чому споруда має стати прототипом київського Арсеналу – у матеріалі Вікторії Андрєєвої «Частину замку – кажанам. Як планують переробити Свірзький замок».
Весь Львів уважно спостерігає за демонтажем стели Монумента Слави на вул. Стрийській. Ми дізнавались, що думають львів’яни про знесення пам’ятника і які плани на цей громадський простір має Львівська міська рада.
Пенсіонер з Городка, що на Львівщині, сконструював власний електромобіль з підручних деталей. Про свій винахід Василь Тертека розповів журналістці Катерині Тополюк.
Журналісти Galnet цілу ніч їздили нічними вулицями Львова, аби допомогти патрульній поліції виявити нетверезих водіїв. Як звичайні хлопці з організації «Пітбуль» стали нічним жахом для п’яних за кермом, чому витрачають власні кошти і час на те, щоб зробити місто безпечнішим, та як впіймали на гарячому захмелілого екс-військовослужбовця Нацгвардії – у репортажі «Знайти сто тридцятого».
30-річна Ріта зайшла у під’їзд будинку в самому центрі Львова – і провалилась у темряву ліфтової шахти
 Ми розшукали рятівників дівчини і дізнались історію її порятунку.
Хтось із них одружився на 21-й день знайомства, хтось у шлюбну ніч пакував коробки на війну, а ще хтось – мусив ховати своє кохання від знайомих та батьків
 У День всіх закоханих журналістка Мар’яна Галькович зібрала для читачів 5 неймовірних історій кохання відомих у Львові людей.
Вони прожили щасливо 10 років, народили двійко діточок і
 знову прийшли у РАЦС, щоб вдруге сказати “Так”. Ми розповідали, як закоханий музикант влаштував ювілейну церемонію-сюрприз для своєї дружини.
Як працює громадський автобусний транспорт та у скільки львів’янам обходяться новенькі автобуси та старі маршрутки – у матеріалі нашої журналістки Вероніки Міронової «Комунізм від ЛМР: хто і на яких умовах перевозить людей у Львові».
Львівська бабачиха Маруся пророкує ранню весну, якщо ви раптом не знали.
У суботу в Першому театрі відбулась прем’єра вистави «Аліса» за відомим твором Льюїса Керрола. Ми побували на одній із репетицій вистави і поспілкувались із її творцями.
Люди ми тільки тоді, коли дуже сильно любимо. У центрі Львова закоханий хлопець влаштував флешмоб на честь своєї дівчини, яка бореться із раком
Як це було? З перших вуст розповіла Вероніка Міронова.
Що читають депутати Львівської міської ради? Це просте запитання ми адресували народним обранцям, але відповідь на нього знайшли не всі
Виявляється, сто років тому у Львові також говорили про «мою нову поліцію». Наш автор Євген Гулюк понишпорив в архівах і написав блискучу історичну розвідку про реформу силових структур сторічної давнини.
Журналісти Galnet знайшли у Львові справжньою котячу маму. Сихівчанка Надія Олексин опікується більше, ніж двадцятьма дворовими котиками. Усі вони живуть просто під її балконом на вулиці Скрипника,7.
Про те, як українські хіміки-фармацевти працюють над розробкою нових лікарських засобів, та якими дослідженнями вже можуть похвалитися, розповів в інтерв’ю хімік-фармацевт, доктор фармацевтичних наук і Почесний Амбасадор Львова Роман Лесик.
Орест Дрималовський
----------
2019-02-17
Творці ліків: як львівські фармацевти працюють над розробкою нових лікарських засобів
Він міг би стати знаменитим футболістом або ж відомим музикантом, але ще зі шкільних років настільки захопився наукою, що футбол і музика так і залишились у статусі хобі
Про те, як українські хіміки-фармацевти працюють над розробкою нових лікарських засобів, та якими дослідженнями вже можуть похвалитися, у програмі «Люди дії» на Радіо FM Галичина розповів український хімік-фармацевт, доктор фармацевтичних наук, професор кафедри фармацевтичної, органічної і біоорганічної хімії, декан фармацевтичного факультету і Почесний Амбасадор Львова Роман Лесик.
Потяг до науки в мене з’явився десь після 5-6 класу. Справжнім «магнітним» прикладом тут була моя, на жаль уже покійна, сестра Ліля. Я дуже хотів бути на неї подібним: вона добре вчилася в школі, на відмінно закінчила університет і здобула освіту фізика.
У старших класах я був учасником чи не всіх можливих олімпіад з фізики, хімії і математики. Але згодом з цих трьох предметів довелося вибрати один, і я зупинив свій вибір на хімії. Ніколи не приховував, що сталося це завдяки моїй вчительці з хімії Тамарі Павлівні Волошин. Так, завдяки їй, з цією хімією я йду від самої школи.
Науковою роботою я займаюся ще зі студентських років. Мова йде про синтез біологічно активних сполук. Цьому науковому напрямку у Львівському медуніверситеті вже більше шістдесяти років. Відтак, групою сполук, яку ми синтезуємо, займалося і займається дуже багато науковців як на нашій кафедрі, так і у всьому світі.
Основною метою є пошук молекули, яка матиме певну фармакологічну дію. Свого часу це була протизапальна, протимікробна, противірусна, антиоксидантна дія. Окрім того, наші сполуки виявляють і протитрипаносомну активність – при сонній хворобі, дуже страшному захворюванні Східної і Центральної Африки. А починаючи із 2000-х, було виявлено, що ці ж сполуки в майбутньому можуть використовувати і як ліки від онкозахворювань.
Усе своє професійне життя я працюю на кафедрі фармацевтичної, органічної і біоорганічної хімії при Львівському національному медичному університеті імені Данила Галицького. Якщо не маю пар, тоді мій робочий день виглядає так: приходжу на роботу вранці, обов'язково переглядаю електронну пошту, дивлюся, чи з’явилися якісь матеріали за моєю роботою, і якщо такі є, намагаюся їх в темпі переглянути. Далі – зі своїми працівниками обговорюємо, які синтези сполук потрібно перевірити сьогодні, які можуть бути підводні камені, на що потрібно звернути увагу, аби одержати певний результат. На завершення робочого дня завжди намагаюсь якось систематизувати ті наукові дані, які вже маю, і написати декілька абзаців для майбутньої роботи чи патенту.
Нині наука є дуже глобалізованою, і немає жодного наукового осередку, де увесь процес створення ліків відбувається в одній лабораторії. Щоб досягнути певних результатів, створюються так звані консорціуми, де збираються найкращі фахівці у своїх галузях. Скажімо, наша група науковців охоплює людей, які є добрими спеціалістами в галузі синтезу ліків та дизайну структури потенційного лікарського засобу. Нині ми використовуємо не лише традиційні хімічні методи, а й методи комп’ютерної хімії. Але треба розуміти, що створення лікарського засобу – дуже складний шлях. Щоб вийшла одна молекула, треба протестувати і вивчити властивості приблизно десяти тисяч сполук, а це досить складно: в загальному, згідно з дослідженнями, на це потрібно 10-15 років. Окрім того, у такий процес мають бути залучено не менш ніж 150 різнопланових науковців.
Ми співпрацювали з національним інститутом раку зі США (англ. National Cancer Institute, NCI, – ред.) – якщо говорити про протипухлинну активність, із центром молекулярної медицини Академії наук Австрії (англ. Research Center for Molecular Medicine of the Austrian Academy of Sciences, – ред.), також із деякими академічними установами Франції, досить непогано розвиваються спільні наукові дослідження з Інститутом Біології Клітини НАН України. Також маємо дуже цікавий проект із пошуку лікарського засобу щодо сонної хвороби. Тут ми співпрацюємо з Музеєм історії природи у Франції (фр. Muséum national d’histoire naturelle, – ред.).
Я люблю свою сім’ю, своє місто, свою країну і свій університет. І коли мене запрошують на якісь закордонні конференції, я є, певним чином, промоутером для Львова. Мені дуже хочеться, аби моє місто стало цікавим для наукових конференцій, зустрічей, візитів відомих вчених. Там паче, у нас є направду дуже сильні університети, тому особливо хочеться, щоб сюди приїздило ще більше студентів іноземців, науковців, які в майбутньому захочуть займатися тут різними проектами. Я вважаю, що Львів може бути потужним науковим центром європейського типу, і я хочу внести сюди свою лепту.
Фото з FB Романа Лесика
Святослав Драбчук
----------
2019-02-17
5-ті роковини подій на Майдані: де у Львові вшановуватимуть пам’ять Героїв
20 лютого 2014 року під час Революції Гідності на Інституцькій вулиці у Києві силовики розстрілювали протестувальників. Всього за день загинуло 100 людей
Вже 21 лютого 2014 року офіційна влада України юридично визнала жертвами загиблих мітингувальників Майдану.
У Львові також можна буде вшанувати пам’ять Героїв Небесної Сотні. Адже дехто з них був родом зі Львівщини: Юрій Вербицький (Львів), Андрій Корчак (м.Бориспіль), Анатолій Жаловага (Дубляни), Андрій Дигдалович (с.Сокільники), Богдан Сольчаник (Старий Самбір), Богдан Вайда (Стебник), Іван Бльок (Городок), Йосип Шилінг (Вороблевичі), Микола-Олег Паньків (с.Липники), Олег Ушневич (Дрогобич), Роман Сеник (Наконечне Друге), Роман Точин (Ходорів), Богдан Ільків (смт.Щирець), Роман Варениця (с.Старий Яр), Віталій Коцюба (с.Вороблячин), Володимир Жеребний (Вишня), Володимир Топій (Судова Вишня), Ольга Бура (с.Ріпнів).
Читайте також: У Львові відкрили виставку про життя львівської сім’ї у 1930-х роках
18 лютого
12:45 – на флагштоку біля ратуші учні львівських шкіл піднімуть прапор, який у час цих буремних подій перебував на Майдані.
13.00 – у великій сесійній залі Львівської міськради (каб. 202) відбудеться дискусія «Подвиг українських Майданів: від ЗУНР до Небесної Сотні». Будуть присутні відомі львівські історики, директор Наукової бібліотеки Львівського національного університету імені Івана Франка, завітає також брат загиблого Героя Небесної Сотні Богдана Сольчаника — Степан.
13.00 – відкритий показ документального фільму «Майдан».
19.00 год — показ фільму «Кіборги».
19 лютого
15:00 – дискусія «Феномен жертви Героїв Небесної Сотні — без права на забуття», де візьмуть участь представники всіх релігійних конфесій міста, інтелігенції та студентства. Місце: мала сесійна зала Львівської міської ради (каб.230)
Також на площі перед ратушею відкриють тематичну виставку пам’яті, а всередині міськради, на 2 поверсі, — експозицію дитячих малюнків.
20 лютого, у храмах міста відбудуться поминальні панахиди за героями. Цього дня на будівлях міськради та районних адміністрацій встановлять синьо-жовті прапори із чорними жалобними стрічками.
Юлія Василина
----------
2019-02-17
Котяча мама: сихівчанка взяла під опіку понад двадцять котів
Львів’янка Надія Олексин підгодовує котиків уже більше десяти років, а два роки тому офіційно стала опікуном дворових чотирилапих
Журналістка Galnet знайшла у Львові справжньою котячу маму. Сихівчанка Надія Олексин опікується більше, ніж двадцятьма дворовими котиками. Усі вони живуть просто під її балконом, на вулиці Скрипника,7. На місці нас боязко зустрічає киця окрасу каліко. На контакт не йде.
 — Котики живуть ось тут, в мене під балконом. Ховаються від холодів,- показує, усміхаючись, пані Надія.
«Доглядаю більше, ніж за двадцятьма котиками. Кожного дня кормлю їх тричі. Вони вже знають графік, коли я їх годуватиму: 6 ранку, 12 година дня та ввечері, близько 18-ої. В інший час залишаю їм сухий корм та воду, голодними вони не сидять», — розповідає жінка.
Читайте також: «На цвяхах, які мають тримати намет, ми смажили сосиски». Відомі львів’яни розповіли про свої найромантичніші побачення
Днями Galnet писав про те, що львівське комунальне підприємство «Лев» почало допомагати опікунам безпритульних котів. Надія Михайлівна отримала 5 великих упаковок корму. Жінка щиро радіє такій допомозі, каже, це вперше від міста їй допомогли з їжею для котиків. До цього часу постійно годувала котів за власні кошти. А наглядає вона ще й за вуличними собаками.
«На м’ясні обрізки для собак витрачаю кожного дня 100 грн. На котів, напевно, половину менше», — додає пані Надія.
Гостро стоїть проблема стерилізації. Зараз є багато вагітних киць. Для того, щоб стерилізували інших безкоштовно, потрібно стати в чергу на ЛКП «Лев». Жінка пояснює, чекати доводиться довго, близько трьох місяців. За раз можна привести не більше трьох котів. Зі всіх, хто є під її опікою, поки що тільки дві кішки стерилізовані. Одна з цих киць — це Черепашка.
Читайте також: Електронний квиток у Львові – диво відбудеться?
«Вона у мене найбільш приручена киця. Черепашка, бо черепахову окрасу має. Це справжня принцеса серед котиків, вона їсть тільки окремо», — пояснює пані Надія.
Читайте також: Сотні бездомних сихівських котів безкоштовно видали корм
Надія Михайлівна стежить за здоров’ям котиків. Має знайомих ветеринарів, вже й сама може підлікувати. Пильнує, щоб їх ніхто не ображав. Слідкує, щоб була чиста вода, постійно підливає нову. Прибирання за котиками також на її плечах, робить це кілька разів на тиждень. 
Фото: Катерина Тополюк
«З сусідами ладнаємо нормально. Ніхто не скаржиться, бо ж котики живуть під моїм балконом. Декілька жіночок навіть допомагають мені. Підкормлюють котиків ковбаскою. Ще б кілька таких помічниць, і я б за пухнастих була спокійна»,- говорить Надія.
Читайте також: Винахідник із Львівщини за три місяці склав електрокар (Відео)
Катерина Тополюк
----------
----------
2019-02-18
Тарифи на воду у Сокалі не підвищуватимуть
Відповідне рішення ухвалив виконком Сокальської міської ради
Приводом для перегляду тарифів стало звернення МКП «Сокальводоканал» щодо коригування тарифів на послуги водопостачання та водовідведення для всіх категорій споживачів по МКП «Сокальводоканал».
Читайте також: Як екс-регіонали обкрадають жителів Борислава на воді
“Після бурхливого обговорення та дискусій, в яких, окрім членів виконкому, брали участь директор МКП «Сокальводоканал» Ігор Лащук, економіст МКП Надія Гавришко та депутат міської ради Наталія Конічек, виконком не прийняв позитивного рішення з цього питання”, – повідомляють у Сокальській міській раді.
Читайте також: Тариф на вивезення сміття у Бориславі зросте не для всіх
 
Марічка Курило
----------
2019-02-18
Популістичні політики, євреї у владі та вибори. Про що Портніков говорив у Львові
Напередодні український журналіст представляв у Львові останню книгу з трилогії про Майдан «Дзвони Майдану». У рамках зустрічі також відбулася дискусія про політичні реалії в Україні
Galnet зібрав найцікавіші цитати із виступу Віталія Портнікова у Львові.
Сьогодні усі говорять про президентські вибори і так переймаються, що ми можемо обрати «не того» президента, ніби в нас в державі тоталітаризм. Зауважу, що в нас Президент має досить обмежені повноваження, а та звану якість життя в країні обумовлює робота прем’єр-міністра і парламенту. Тож зараз не так важливо те, хто стане Президентом, як те, кого ми обиратимемо прем’єр-міністром. Зараз ситуація така, як є тільки через те, що Президент має більшість в парламенті (фракція БПП). Але якщо це зміниться, то ситуація буде зовсім інакша.
Читайте також: У підвішеному стані: що стоїть на заваді відкриття кінотеатру «Копернік»
Усі зараз питаються про Володимира Зеленського. Я не буду наразі говорити про свої політичні вподобання. Скажу лише наступне. Я єврей, навряд чи хтось мене звинуватить в антисемітизмі, тож можу собі це дозволити. Я дуже радий тому, що сьогодні в Україні євреї можуть обіймати державні посади, керувати великим бізнесом, бути депутатами тощо. Це свідчить про те, що ми є нормальною цивілізованою країною. Це унеможливлює спекуляції Росії на темі антисемітизму в Україні, які розганялися багато років. Після Майдану Україна отримала унікальну можливість і скористалася нею: це можливість самоідентифікації людей як українців. Це надважливий крок на шляху побудови справжньої державності. І саме ця ідентифікація формує нашу націю. Я завжди знав, що буде саме так, але майже не вірив, що так скоро це побачу на власні очі: колись ми з молодими колегами-журналістами стояли на концерті Вакарчука і я спостерігав, як троє моїх колег співають гімн України, зі сльозами на очах і рукою на серці. Це вражало, але ніхто з них не зауважив деталі, яку зауважив я – всі троє не були етнічними українцями: був росіянин, єврей і білорус. Та цей момент свідчив про те, що вони ідентифікують себе саме українцями, повністю співвідносять себе з українською нацією. Це один з найбільших здобутків з часів Майдану. І це допомагає нам. Тож сьогодні я щиро переконаний – для того, щоб не втратити ці надбання, керувати Україною, бути Президентом України сьогодні може лише етнічний українець.
Феодалізм буває дуже різний. І російський феодалізм відрізняється від українського дуже сильно однією простою річчю: російський феодалізм побудований на підгрунтті Золотої Орди, де є авторитет влади і авторитет царя. А український феодалізм – це містечковий феодалізм, де кожен депутат, кожен місцевий «царьок» каже «не дозволяю» і з цим доводиться рахуватися. В українця немає поваги до жодного гетьмана чи царя. Він може його обрати і ненавидіти вже наступного дня. У цьому і є сенс українського феодалізму, а точніше – української демократії – необхідність узгодження інтересів. І через це я завжди кажу, що в Україні можлива лише парламентсько-президентська республіка. Наш так званий феодалізм рятує нас від диктатури. Бо українцям не потрібна влада, яка має авторитет, українцям потрібна влада, яка лише ухвалює рішення.
Читайте також: Як екс-регіонали обкрадають жителів Борислава на воді
Для того, щоб зміни в суспільстві, які ми почали після Майдану, стали невідворотними, має пройти ще років 10-12. І це рахується дуже просто. Ми зможемо закріпити ці зміни тоді, коли люди, які пішли у школу в 2014 році, стануть виборцями. Справа у тому, що саме люди 2007-2008 років народження вже мають принципово іншу систему освіти, виховуються на інших цінностях і матимуть зовсім інакшу картину світу та сприйняття власної країни. І якраз до 2025 року ці люди сформують певне поле виборців. До того ж до цього часу піде та частина виборців, яка сформувалася за часів радянського союзу. І це будуть не просто кількісні зміни, а зміни якісні. Я впевнений, що саме ці люди, це покоління обиратиме свідомо ту владу, яка закріпить зміни в суспільстві і в країні назавжди. Нам просто треба відразу готуватися до довгої дистанції, усвідомлюючи усі ризики.
Мені байдуже, чи мають певні кандидати на посаду президента якийсь досвід, чи не мають, чи займалися вони до того бізнесом, чи шоу-бізнесом. Я завжди кажу про те, що ідеальних кандидатів не буває. Завжди у кожного кандидата, як і в кожної людини є сильні і слабкі сторони. Тож варто зважувати, чи сильні сторони, чиї принципові позиції нам сьогодні потрібні більше. Що сьогодні для країни є пріоритетом, і обирати не «ідеального кандидата», а того, хто сьогодні зможе вирішити у силу своїх переваг найактуальніші проблеми держави. І варто бути готовим, що українці можуть помилитися, можуть обрати президентом популіста. До речі, варто зауважити, що це світовий тренд і наразі півсвіту переживає кризу популізму. Нам просто варто розраховувати, чи вистачить Україні запасу міцності пережити президента-популіста. Але це може стати черговим щепленням. Так само, як в 2010 українці отримали щеплення проти президента-кримінальника. Ми обрали Януковича, і тепер точно знаємо, що такого президента обирати не можна. Так само може статися і цього разу: українці оберуть президента-популіста і назавжди отримають щеплення проти популістичних політичних ідей.
Читайте також: Творці ліків: як львівські фармацевти працюють над розробкою нових лікарських засобів
Вероніка Міронова
----------
2019-02-18
На Львівщині розпочалась спецоперація з вакцинації школярів від кору
Раніше в області йшлось про 22 тисячі невакцинованих дітей, але після верифікації даних, ця цифра зросла майже удвічі
Львівська область досі є лідером за кількістю хворих на кір в Україні.
«З сьогоднішнього дня у Львівській області відбувається мобілізаційна кампанія щодо проведення вакцинації школярів віком від 6 до 18 років, які свого часу з різних причин не отримали щеплення. На даний момент запропоновано дві опції для кожної з 1200 шкіл області. Перша опція, це коли мобільні бригади медиків можна запросити до школи і вони протягом дня зможуть зробити щеплення. Або інший варіант – якщо школа недалеко від закладу охорони здоров’я чи амбулаторії, то батьки можуть звернутися туди і провести щеплення безпосередньо у спеціальному кабінеті. З цією метою ми рекомендували, щоб амбулаторії працювали у позаробочий час і навіть у суботу», – розповів генеральний директор Центру Громадського здоров’я МОЗ Володимир Курпіт.
У кожній мобільній бригаді, яка працює у школі є три фахівці, які пройшли відповідну підготовку і можуть надати невідкладну допомогу в разі особливих реакцій організму дитину на введену вакцину.
Втім деякі батьки вважають, що проводити вакцинацію у медичних закладах безпечніше, тож відмовляються від мобільних груп у школі. Так, наприклад, вирішили батьки давидівських школярів:
«Ми думали, чи це в школі проводити, чи в амбулаторії, але все-таки батьки захотіли, щоб це був медичний заклад. Батькам, напевно, так безпечніше. Взагалі, у нас відбувається щеплення дітей кожного дня. Виявилося, що в нашій школі є 164 дитини не щеплені, тому ми спеціально проводили батьківські збори. З тих 164 дітей 37 уже отримали щеплення», – розповіла головний лікар Центру первинної медико-санітарної допомоги Давидівської сільської ради об’єднаної територіальної громади Ірина Гнатів.
Натомість для батьків школи у Дублянах більш прийнятним виявився варіант запросити у школу мобільну бригаду.
Загалом ця кампанія розрахована на два, максимум на три, тижні. За цей час медики планують охопити 90% тих дітей, які свого часу пропустили щеплення. За словами Курпіта, це допоможе гарантувати початок спаду захворюваності на кір у Львівській області. Для проведення спецоперації на складах області вже є понад 44 тисячі доз необхідних вакцин, ще близько 70 тисяч доз вакцин від кору, паротиту та краснухи має надійти впродовж тижня.
Читайте також: Трускавецька лікарня візьме участь у пілотному проекті від Міністерства охорони здоров’я
Нагадаємо, для того, аби медики могли зробити дитині щеплення, обов’язково має бути згода батьків на проведення такої маніпуляції. Окрім того, дитина має не мати протипоказів, тобто вона має бути здорова.
Мар'яна Галькович
----------
2019-02-18
У підвішеному стані: що стоїть на заваді відкриття кінотеатру «Копернік»
Орендарі і чиновники в один голос запевняють: кінотеатру – бути. Але відчиняти двері будівлі на Коперника, 9 ніхто не поспішає
Доля львівського кінотеатру «Копернік» зі столітньою історією досі залишається під знаком питання. Регулярно показувати кіно тут припинили два роки тому, коли управління комунальної власності Львівської міської ради подало позов до суду на орендаря – мережу «Кінопалац». Чиновники вимагають збільшити орендну плану з 5 тисяч гривень до 220-ти. Судова тяганина триває досі
Заступник міського голови Львова Андрій Москаленко днями зустрівся з обома конфліктними сторонами і повідомив про довгоочікуване рішення щодо відновлення діяльності кінотеатру. Однак у коментарі Galnet директор мережі «Кінопалац» Дмитро Можаровський зазначив, що говорити про відновлення діяльності кінотеатру «Копернік» поки зарано.
– Зустрічі з владою – річ неконкретна, – каже Дмитро Можаровський. – Андрій Москаленко зробив селфі і відписав, що зустріч пройшла успішно. Така у них манера роботи. Конкретного нічого не вирішили. Лише накреслили дорожню карту, яка має чимало юридичних нюансів. Так, в обох сторін є бажання відновити роботу кінотеатру і показувати там вартісне незалежне кіно. Принаймні на словах. Але про конкретні дати відновлення роботи поки не йдеться.
Ще у 2001 році адміністрація «Кінопалацу» (ТзОВ «Кассандра-плюс») уклала орендний договір з управлінням комунальної власності міської ради терміном на 20 років. У 2017-му чиновники скерували позов до суду з вимогою збільшити орендну плату з 5248 грн на місяць до 220 тис. грн.
– У міській раді без жодних попереджень, розмов і попередніх ласк подали позов до суду, – продовжує підприємець. – 12 лютого Вищий господарський суд прийняв рішення. Поки його немає у публічному доступі, але за попередньою інформацією, воно на нашу користь. Зараз міська рада заворушилась, почала переговорний процес. Ми починаємо те, що мали б зробити 2 роки тому. Перегляд чи збільшення орендної плати має починатись із переговорів, а не судової тяганини.
Можаровський каже, що переговори на тлі судового процесу виглядають лицемірними. Мовляв, як можна говорити про відновлення роботи кінотеатру, коли над ним висить Дамоклів меч із сумою місячної оренди у розмірі 220 тисяч гривень?
– Наразі є добра воля двох сторін вирішити це питання «полюбовно», – продовжує Можаровський. – Ми зобов’язуємось інвестувати у кінотеатр і оновити технічне обладнання. Але в такому разі будемо просити продовження терміну орендного договору, бо у нас залишилось тільки 2 роки.
Бізнес-модель, за якою працюватиме кінотеатр, а також стратегію його розвитку обидві сторони конфлікту – управління комунальної власності ЛМР та мережа «Кінопалац» – вирішили публічно представити о 18:00 21 лютого.
– Позиція міста – відновити роботу кінотеатру, – розповідає Galnet Андрій Москаленко. – Ми домовились з підприємцем оприлюднити економічні розрахунки діяльності кінотеатру. Після цього будемо готувати проект ухвали, аби винести питання на сесію міської ради. Орендар погодився на розмежування єдиного майнового комплексу. Бо у будинку є приміщення з окремим входом, в яких ведеться комерційна діяльність, зовсім не пов’язана з кінотеатром.
Оренда кінотеатру, згідно з попередніми домовленостями, надаватиметься за пільговими умовами, інших приміщень – за ринковою ціною. Представники мережі «Кінопалац» погодились на цю пропозицію.
– Підприємець має задекларувати, скільки коштів планує інвестувати у розвиток кінотеатру, щоб ми продовжили з ним орендний договір, – коментує Москаленко пропозицію підприємця стосовно продовження орендного договору. – Потрібно закупити сучасні проектори, оновити технічне оснащення. Лише у такому разі можлива подальша співпраця.
Нагадаємо, «Копернік» заснований у 1912 році. Це один з найдавніших львівських кінотеатрів із нині діючих. Тут відбувались покази під час німецької та радянської окупацій, однак припинились сьогодні
 У відновленні кінотеатру, окрім наразі голослівних чиновників та підприємців, найбільше зацікавлені глядачі – за роки своєї діяльності кінотеатр став чи не єдиним залом у місті, що спеціалізувався на нішевому незалежному кіно.
Читайте також: Врятувати “Копернік”: чи дадуть “зелене світло” найстарішому кінотеатру у Львові
Орест Дрималовський
----------
2019-02-18
Як екс-регіонали на воді обкрадають жителів Борислава
Або чому воду у місті дають по годинах 
Про історію Борислава відомо давно. Починаючи від того, що сам Іван Франко прославив місто в своєму відомому творі «Борислав сміється» і закінчуючи найвідомішими світовими компаніями, які на початку ХХ сторіччя видобували нафту на території міста. Тоді Бориславу пророкували велике майбутнє і називали українською Каліфорнією. Але зараз, у 2019 році, ситуація у місті виглядає геть інакше.
Видобуток нафти офіційно на території Борислава давно заборонили, проте працює велика кількість нелегальних «копанок», більшість промислових підприємств, які працювали за радянських часів – закинуті, рекреаційні зони та курорти на території міста, де є і мальовниче передгір’я Карпат, і давня цікава історико-культурна спадщина, і лікувальні джерела ніхто не створює. Залишилися лише витоки нафти і отруйного газу та дірявий водогін довжиною у 120 кілометрів.
Про останній варто поговорити окремо. Бориславці цілком виправдано обурюються, тариф на водопостачання у них найвищий в регіоні (26.69 грн за куб для для споживача + 10 гривень компенсації на кожен куб з міськбюджету), проте навіть такі гроші за постачання води не дають жодних гарантій – воду їм віднедавна подають лише три години на добу.
Читайте також: Жителі Дрогобича вийдуть на антисміттєвий страйк
Згідно з офіційною версією, є лише дві причини таких проблем.
Перша причина – в якості, стані і віці самих мереж водопостачання. Труби старі і протікають. Частина водогону була побудована ще у 1903 році, але більшість труб, які потребують ремонту «родом» з радянського союзу і не оновлювалися з 70-х-80-х років минулого сторіччя. І хоча протягом останніх трьох років зусиллями міста і за допомогою обласної програми «Питна вода» замінили загалом близько 30 км труб, цього недостатньо. Як зізнається Galnet директор КП «Вододар» Ярослав Лопушанський, сьогодні реальні втрати води при подачі становлять близько 90% (!). А згідно формування тарифів, у ціну куба води може включатися не більше 25% втрат. Заміна труб на нові мала б суттєво знизити обсяги втрат. Але навіть замінивши 30 кілометрів трубопроводу, неможливо чітко виявити та усунути місця витоків води,- переконує Лопушанський. До того ж від постійної зміни тиску у трубах, через відключення водопостачання, витоки лише збільшуються.
Друга причина – зміни на ринку електроенергії.
«У Бориславі досить специфічна система подачі води. Ми беремо воду поверхневим забором на станції Рибник, далі на водонасосній станції піднімаємо її на перевал по трубах, там очищуємо і знезаражуємо і після того вода вже самотоком йде до міста. Але важливо, що для того, аби підняти воду на висоту, потрібно витрачати в середньому 4 900 кВт електроенергії. Раніше ми це робили вночі – наповнювали резервуари, використовуючи так званий нічний тариф на електроенергію, і могли економити на тому певні кошти. Але тоді нічний тариф на електроенергію становив 0,67 грн/кВт, а зараз не залежно від часу, ми маємо платити разом з транспортуванням 2,90 грн/кВт. Тож собівартість води виходить у 4 рази дорожча. Але ж людям ми це не пояснимо», – розповідає пан Лопушанський.
Читайте також: Комунізм від ЛМР: хто і на яких умовах перевозить людей у Львові
Варто зауважити, що зміна тарифів на електроенергію не могла стати несподіванкою для КП «Вододар», бо нова редакція Закону «Про ринок електричної енергії» була оприлюднена на офіційному сайті Кабінету міністрів України 13 квітня 2017 року. Півтора року всі знали, що з 1 січня 2019 року відбудуться зміни порядку розрахунків за електроенергію, проте жодного кроку для вирішення проблеми не зробили.
Хто краде воду у бориславців
Але чи проблеми з водопостачанням, вартістю води та регулярністю її постачання викликані лише цими двома чинниками? Як виявилося, є ще дві проблеми, які впливають на водопостачання бориславців набагато серйозніше.
І проблеми ці дуже тривіальні: по-перше, воду крадуть у величезних масштабах, по-друге: є група осіб, зацікавлених у тому, щоб встановити приватний контроль над водопостачанням у місті.
Для того, щоб зрозуміти, як саме це працює, варто трохи розповісти про технічний стан системи водопостачання у Бориславі: на водозабірній станції «Рибник», де беруть поверхневі води з річки Стрий, розташована водонасосна станція. Завдяки насосам, для роботи яких і потрібні великі обсяги електроенергії , воду закачують у труби під великим тиском. Великий тиск (28 бар) є достатнім для того, щоб підняти воду на гірський перевал загальною протяжністю труб 11 кілометрів. Далі на перевалі воду на очисній станції фільтрують і очищають, після чого вже самотоком вода з гори збігає вниз до міста, при цьому тиск води вже внизу гаситься спеціальними регуляторами, аби від напору води труби не розірвало остаточно. Тож така система водопостачання дійсно потребує неабияких затрат.
Читайте також: Рейтинг найбагатших депутатів Львівської обласної ради
Та є на цьому шляху дві проблемні точки. Перша – це відгалуження водопроводу до Східниці. Врізка у центральний водопровід розташована близько до самого перевалу, якраз біля водоочисної станції.
Тут починається найцікавіше. Сама Східниця не є великим селом, і споживання води мало б там бути відповідне. Але саме у Східниці побудовано декілька великих відпочинкових комплексів, а літом 2018 з’явився й аквапарк. То здавалося б, Східниця має забезпечувати левову частку оплат для КП «Вододар», але чомусь так не відбувається. За минулий рік КП «Вододар» отримало від Східницької селищної ради платежів на загальну суму 2 207 гривень, що підтверджується даними по транзакціях. Для порівняння, лише Виконком Бориславської міськради за той самий період сплатив «Вододару» 11 840 грн, а, наприклад, один лише Бориславський медичний коледж за рік сплатив 114 766 грн.
Читайте також: Рейтинг найбільших землевласників серед депутатів Львівської обласної ради
Два найбільших відпочинкових комплекси у Східниці «Тустань» та «Три сини і дочка». Перший належить голові селищної ради Піляку Івану Євгеновичу, а другий – нардепу Валентину Ничипоренку.
У першому готельному комплексі робили перевірки лічильників води. Займалися цими перевірками ТзОВ «Техноспецнагляд» – фірма, що заключила угоду з КП «Вододар» про співпрацю щодо виявлення несанкціонованих врізок у мережу водопостачання. Від створення фірма виявила 10 випадків несанкціонованих врізок у смт. Східниця. Та не завжди вдавалося довести ці врізки.
Для прикладу, останню крадіжку зафіксували у вищезгаданому готелі «Тустань».
Читайте також: Поганий сусід: як Львів втрачає віллу Бачевських
На початку грудня 2018 року представники ТОВ «Техноспецнагляд» у ході обстеження виявили, що готель зареєстрований в абонентському обліку у категорії «населення». Це дає власнику можливість ухилятися від сплати податків та менше платити за комунальні послуги. Отож більш ніж півроку за кожен спожитий куб води 7,33 грн компенсовувала «Вододару» Бориславська міська рада. З 14 грудня компенсація витрат для населення з бюджету міста становитиме 2,65 грн.
У ході перевірки виявили, що при відкритті крана та подачі води з нього, покази циферблату лічильника не змінювались. Проте задокументувати факт крадіжки води не вдалось. Особи, у присутності яких здійснювалось обстеження – директор готелю «Тустань» та син Івана Піляка, звернулись у поліцію з заявою про незаконне проникнення невідомих осіб на приватну територію.
Аналогічна ситуація і з комплексом «Три сини і дочка». Але там ніхто навіть не намагається перевірити і довести незаконну подачу води – місцеві кажуть, до Ничипоренка краще не лізти.
Справа у тому, що Валентин Ничипоренко народний депутат України, який голосував за «диктаторські закони 16 січня» колишній представник «Партії регіонів» та добрий приятель Віталія Хомутинника. Така біографія не заважає пану Ничипоренку називати себе патріотом, продовжувати працювати у Верховній Раді та активно використовувати усі зв’язки для створення містечкового феодалізму у Східниці. До того ж допомагає підтримувати відповідне становище пану Ничипоренку і його син, якого вчасно влаштували на впливову посаду у Генеральну прокуратуру України. Місцеві жителі переконують, що саме родина Ничипоренків насправді диктує умови у регіоні.
Ці припущення підтверджує і той факт, що вищезгаданий голова сільради Іван Піляк раніше працював генеральним директором комплексу «Три сини і дочка».
Читайте також: Що читають депутати Львівської міської ради: ВІДЕО
Директор КП «Вододар» не коментує цю історію, лише зауважує, що воду таки крадуть, а ось хто саме, і що з цим робити – не відповідає. Дійсно, наразі довести, де саме дівається 90% води, яка надходить у систему – практично неможливо. Та рішення просте – його підказують в управлінні житлового господарства ЛОДА: ставити лічильники на декількох ділянках водогону. Тієї ж думки притримуються і спеціалісти з «Інституту міста Дрогобича», які займалися цією проблемою.
«Якби лічильники поставили на ділянці перед врізкою на Східницю, а потім – відразу на перевалі, то було б чітко видно, скільки води відходить на цій ділянці – це б унеможливило будь-які спекуляції на цьому питанні. Та лічильники не ставляться, бо власники великого бізнесу у Східниці дуже зацікавлені у відсутності якісного обліку», – коментує представник Інституту.
Наявність політично-бізнесового лобі у питанні водопостачання підтверджує й інший факт. Історія з встановленням міні-ГЕС на водогоні.
Як розповідає Ярослав Лопушанський, проект встановлення такої ГЕС з’явився ще у 2004 році.
«Я тоді керував водоканалом, і ми у рамках програми обміну їздили у Словаччину. Там і дізналися про можливість такого проекту: відразу після перевалу можна було встановити турбіну, яка б виконувала два завдання – по-перше, гасила б тиск води, що спускається по трубах, а по-друге – виробляла б електроенергію, якою можна було б покривати витрати на підняття води. Тоді ж ми домовилися зі словаками і наше підприємство отримало у подарунок по спецпрограмі таку ГЕС. Та встановити її не вийшло – спочатку були складнощі з розробкою усієї дозвільної документації, зі збором всіх затверджень і ліцензій, та ми це вирішили. Потім почали шукати кошти на встановлення. І ось, коли проект вже був майже готовий, змінилася влада – мене попросили піти з посади директора. Тож проект був призупинений»,- загадує Ярослав Лопушанський.
Читайте також: Як львівські активісти допомагають поліції полювати на п’яних водіїв
За 10 років встановити ГЕС так і не вдалося – рішення затягували, переносили і у результаті міні-ГЕС взагалі виставили на продаж. І вже у 2016 році її продали за 2 503 443 грн. Тоді безпосередньо на потреби водоканалу пішло лише 10% від цієї суми. Але ще цікавіше те, хто ж купив цю ГЕС і протягом року зміг отримати і дозволи на будівництво та монтування, і земельну ділянку для будівництва, і негласне схвалення від місцевої влади. Мова йде про компанію «ТзОВ «Енерджі-Гідро Компані». Кінцевим бенефіціаром цієї компанії є Зима Леонід Миколайович. Як стверджують депутати Борислава від фракції «Укроп», це той самий Леонід Зима, наближений до міністра внутрішніх справ Віталія Захарченка, а точніше – був його радником. Це підтверджує і той факт, що більшість компаній, де серед власників є Леонід Зима, зареєстровані у Донецьку і Макіївці (Донецька область).
Тож наразі питання з покращенням ситуації з водопостачанням у Бориславі буде вирішувати група людей, наближених до міністра силовиків часів Януковича. І сподіватися на те, що вони «піймають за руку» свого колегу з «Партії регіонів» Валентина Ничипоренка – не варто. Бо ситуація виглядає таким чином, що навіть місцева влада Борислава і Східниці не може протистояти спільним діям колишніх регіоналів.
Читайте також: Вова, що ти куриш?
Варто зауважити, що уже давно на рівні міськради велися розмови про приватизацію КП «Вододар», як про можливість вирішити всі фінансові труднощі підприємства та налагодити водопостачання у регіоні для жителів двох населених пунктів. Проте небайдужі депутати міської ради Борислава змогли не допустити приватизації, залишивши підприємство де-юре у руках міста. Тож охочі нажитись на водопостачанні у Бориславі пішли іншим шляхом – викупили і почали реалізовувати надважливий для регіону проект міні-ГЕС, який дозволить і мати важелі впливу на «Вододар», і продавати вироблену за рахунок жителів міста електроенергію за «зеленим» тарифом.
Хоча насправді, як розповідає Кондзьолка Володимир Миронович, директор «Інституту міста Дрогобича», питання з водопостачанням у Бориславі вирішується дуже просто – можна частково постачати воду з Дрогобича. Для цього треба лише прокласти 2 кілометри нових труб, які розікрали при попередній владі, та мати політичну волю від представників влади Борислава це зробити. Тоді жителі міста отримають воду, яка буде коштувати у 5 разів дешевше. Та це рішення з невідомих причин постійно блокується.
Міська влада Борислава від офіційних коментарів з цього приводу утрималася, та й що тут скажеш, коли питання вирішуються на зовсім іншому рівні. А платять за все це як і завжди – місцеві жителі, які за власні ж гроші отримують воду по годинах.
Читайте також: Щастя для дітей-сиріт ціною майже в 30 мільйонів: Що буде з будинком на Короленка, 7?
Вероніка Міронова
----------
2019-02-18
Трускавецька лікарня візьме участь у пілотному проекті від Міністерства охорони здоров’я
Це означає, що пацієнти лікарні зможуть безоплатно пройти обстеження на хвороби внутрішніх органів, серця, легенів та на найбільш розповсюджені види онкології 
«Трускавець наздогнав Червоноград, який був лідером, по кількості підписаних декларацій. Також міська лікарня стала учасником пілотного проекту «Безкоштовна діагностика»,- заявив про перебіг медичної реформи у Трускавці головний лікар Трускавецької міської лікарні Ігор Стасик.
Це означає, що Національна служба здоров’я України оплатить лікарні перелік діагностичних і лікувальних послуг за принципом «гроші йдуть за пацієнтом».
Читайте також: Діагностує будь-яку патологію судин: Львів та Дрогобич отримали унікальний апарат
Можна буде безоплатно пройти обстеження на поширені хвороби внутрішніх органів, серця, легенів та найбільш розповсюджених видів онкології у чоловіків і жінок.
 Для пацієнтів це означає, що не потрібно буде приносити шприци, рукавички, вату та плівку для рентгена — НСЗУ покриє вартість послуг у програмі.
Планується, що в програму «Безкоштовна діагностика» увійдуть: 12 нових аналізів — додатково до 8 базових, які вже оплачує Національна служба сімейному лікарю.
Читайте також: Які обстеження треба проходити чоловікам та жінкам, щоб уникнути раку
 Також «Безкоштовна діагностика» включатиме ендоскопічні дослідження і операції одного дня:
– стравоходу;
– шлунку;
– дванадцятипалої і товстої кишки;
– сечового міхура;
– трахеї і бронхів.
Читайте також: Самбірська вода може відправити вас на лікарняне ліжко
За планом Міністерства, програма «Безкоштовна діагностика» запрацює з липня 2019 року і стане наступним кроком трансформації системи охорони здоров’я. «Безкоштовну діагностику» можна буде отримати безоплатно за направленням сімейного лікаря, терапевта чи педіатра. Направлення на «Безкоштовну діагностику» — електронне, лікар зможе його оформити тільки через електронну систему охорони здоров’я.
Читайте також: Творці ліків: як львівські фармацевти працюють над розробкою нових лікарських засобів
Марічка Курило
----------
2019-02-18
У Львові затримали кавказця-рекетира
Організоване угруповання під його керівництвом вимагало гроші у місцевих підприємців
Служба безпеки України у Львівській області заблокувала у Львові діяльність етнічного організованого угруповання. Оперативники спецслужби встановили, що до складу банди входили громадяни однієї з країн Південного Кавказу. Зловмисники систематично вимагали гроші у представників комерційних структур. У разі несплати «данини» рекетири погрожували підприємцям фізичною розправою.
Співробітники СБУ задокументували факт вимагання лідером угруповання від підприємця, вихідця з однієї з країн Близького Сходу, чотири з половиною тисячі доларів США. Правоохоронці затримали зловмисника в обласному центрі після одержання частини неправомірної вигоди у тисячу доларів. Фігуранту справи оголошено про підозру в скоєнні злочину, вирішується питання щодо обрання міри запобіжного заходу у вигляді тримання під вартою,- повідомляють в СБУ у Львівській області.
Читайте також: Жителі Львівщини можуть стати таємними агентами МВС
У межах відкритого кримінального провадження за ч. 2 ст. 189 Кримінального кодексу України тривають невідкладні слідчо-оперативні дії для притягнення до відповідальності інших учасників організованого угруповання.
Читайте також: У деяких квест-кімнатах Львівщини немає навіть вогнегасника
Андрій Теплий
----------
2019-02-18
У Львові влаштували чемпіонат з шахів серед священнослужителів
 Другий екуменічний чемпіонат України з шахів серед духовенства відбувся у читальній залі Львівського державного університету фізичної культури
Організували чемпіонат Центр душпастирства розвитку фізичної культури і спорту Львівської архиєпархії УГКЦ та Львівський державний університет фізичної культури.Змагання приурочили до п’ятої річниці вшанування подвигу учасників Революції Гідності та увічнення пам’яті Героїв Небесної Сотні.
«Проект проводиться для налагодження співпраці з християнськими спільнотами різних єпархій у сфері спорту, культури і освіти», — зазначив отець Михайло Цегельський, передає прес-служба ЛМР.
Турнір пройшов за швейцарською системою у дев’ять турів. Переможцем чемпіонату став кандидат у майстри спорту з шахів о. Віктор Квасній (Чин Св. Василія Великого); друге місце посів о. Михайло Цегельський (Львівська Архиєпархія УГКЦ); третє — Валерій Купчак (Львівська духовна семінарія).
Читайте також: Творці ліків: як львівські фармацевти працюють над розробкою нових лікарських засобів
Результати змагань — тут.
Читайте також: Жителі Дрогобича вийдуть на антисміттєвий страйк
Андрій Теплий
----------
2019-02-18
У деяких квест-кімнатах Львівщини немає навіть вогнегасника
Такі результати перевірки 50-ти квест-кімнат, яку проводили у січні цього року
Про це під час апаратної наради у ЛОДА повідомив керівник ГУ ДСНС України у Львівській області Юрій Кагітін.
На жаль, жодна квест-кімната не зверталася до органів держнагляду і контролю щодо відповідних дозвільних документів, тобто жодної декларації безпеки не було подано і не зареєстровано. Серед типових порушень, які були виявлені, – відсутність систем пожежної автоматики щодо виявлення пожежі, евакуаційного освітлення і знаків безпеки, первинних засобів пожежогасіння, тобто банальних вогнегасників. Звісно, що недоліки, які були виявлені в багатьох квест-кімнатах, несуть небезпеку відвідувачам, – сказав він.
Власникам квест-кімнат дадуть час, щоб усунути усі порушення.
Читайте також: Жителі Дрогобича вийдуть на антисміттєвий страйк
Зараз напевно слід дати доручення, дати певний термін до місяця часу, щоб працівники ДСНС мали законні підстави прийти і перевірити настільки усунуті ці порушення. І, відповідно, має прийматися рішення про те або закривати їх, або щоб вони працювали далі, – сказав начальник служби у справах дітей Володимир Лис.
До слова, перевірити квест-кімнати вирішили після того, як через пожежу у аналогічному закладі у Кошаліні (Польща) загинуло п’ятеро дітей.
Юлія Василина
----------
----------
2019-02-19
Як реабілітолог з Левандівки став поліцейським (ВІДЕО)
Тарас Леськів до служби у поліції працював з дітьми з особливими потребами
А також ще зі школи займався важкою атлетикою і став майстром спорту. У патрульній поліції Львівської області Тарас працює уже четвертий рік.
Читайте також: Президент Європарламенту зачитав вірш львівської поетеси: Реакція
 
Юлія Василина
----------
2019-02-19
Президент Європарламенту зачитав вірш львівської поетеси: Реакція
Дональд Туск у Верховній Раді України зачитав вірш Галини Крук 
Президент Європейської Ради Дональд Туск виступив українською мовою з промовою, присвяченою п’ятій річниці з початку збройної агресії Російської Федерації проти України. Окрім промови та порад, Дональд Туск зачитав вірш львівської поетеси Галини Крук «Усі ми, Європо, так глибоко стурбовані».
«Якби моїй покійній бабусі колись сказали, що одного дня мій вірш у Верховній Раді читатиме президент Європарламенту, поляк, та ще й українською мовою – то вона б не повірила. Шкода, що з нагоди такої сумної річниці, але для мене насправді це велика честь. А для моєї бабусі було б іще свідченням того, як сильно змінився світ. Я пригадую, як цей вірш тоді писався, це навіть не вірш, а крик болю, намагання привернути увагу світу до того, що відбувалося тоді на Майдані, до цих перших смертей, розпач від того, що цивілізований світ виявився неготовим захищати базові демократичні свободи й цінності. Тоді багато моїх друзів-поетів з різних країн відгукнулися на цей текст і переклали його своїми мовами. І він емоційно пояснював людям в інших країнах, що у нас тоді відбувалося. Для мене це доказ того, що поезія теж може свідчити, хай навіть публіцистично та емоційно, але свідчити», – відреагувала львівська поетеса Галина Крук на своїй сторінці у Facebook.
Читайте також: LOVE IS 
 по-львівськи
Мар'яна Галькович
----------
2019-02-19
Оголосили лауреатів Шевченківської премії: серед них – львів’янин
Найвищої державної нагороди України удостоїли дисидента Богдана Гориня
Комітет з Національної премії імені Тараса Шевченка назвав цьогорічних лауреатів. Серед них – колишній дисидент, політичний і громадський діяч Богдан Горинь.
У номінації «Література, публіцистика, журналістика», окрім Богдана Гориня, перемогу здобула письменниця Оксана Забужко.
У номінації «Музичне мистецтво» переміг харківський диригент Володимир Шейко. За «Візуальне мистецтво» відзначили художника Василя Чебаника.
Серед кандидатів у номінації «Кіномистецтво» обрали Романа Бондарчука, а в номінації «Театральне мистецтво» – Ростислава Держипільського.
Результати голосування подадуть на затвердження Президентові. Премію традиційно вручатимуть на початку березня.
Богдан Горинь народився у селі Кнісело Жидачівського району на Львівщині. Закінчив філологічний факультет Львівський університет імені Івана Франка. Був народним депутатом України 1-го та 2-го скликань. Богдан Горинь є автором книжок та багатьох статей з питань літератури, мистецтва, психології творчості, історії та політики.
Нагадаємо, Шевченківська премія – найвища державна нагорода України в галузі культури і мистецтва. Рішення про присудження премії ухвалює президент України на основі пропозицій Комітету з Національної премії України імені Тараса Шевченка.
Премія, починаючи з 2017 року, присуджується у п’ятьох номінаціях: літературі, публіцистиці, журналістиці; музичному мистецтві; театральному мистецтві; кіномистецтві; візуальному мистецтві. Раніше номінацій було дев’ять.
Минулого року Шевченківську премію з літератури отримала письменниця Емма Андієвська. Тоді на неї претендували 19 осіб.
 
Орест Дрималовський
----------
2019-02-19
У Львові облаштують 12-ть майданчиків для роздільного збору сміття (АДРЕСИ)
Майданчики запрацюють із середини квітня 2019 року
Про це у коментарі ФМ Галичина повідомив виконуючий обов’язки директора департаменту з питань поводження з відходами Сергій Сало:
«Про затвердження концепції сортування твердих побутових відходів у Львові визначено12 контейнерних майданчиків, десять з них на території ЛКП «Південне» за адресами: В. Великого, 65; В.Великого, 79; В. Великого, 83-89; В. Великого, 85а; В. Великого, 91, В. Великого, 113; В. Великого, 117; В. Великого, 54а; Симоненка, 3. Також працює майданчик на вул. Жовківській, 18, а інший – на вул. Льва, 4А».
Додамо, що для роздільного сортування сміття закуплено близько 15 контейнерів та сміттєвоз вантажопідйомністю 6 тонн.
Читайте також: Звільнився головний лікар Жидачівської райлікарні, де помер 12-річний хлопець
Софія Лопатка
----------
2019-02-19
У Львівському управлінні НАБУ розповіли про результати роботи: результати невтішні
За друге півріччя 2018-го НАБУ повернуло державі 92 мільйони гривень, розкрадених корупціонерами
Директор Львівського територіального управління Національного антикорупційного бюро Тарас Лопушанський розповів про результати роботи у другому півріччі 2018 року.
«Було розпочато 557 кримінальних проваджень. До суду у звітному періоді скерували 32 справи. Відшкодували 92 мільйони гривень. 61 особа є обвинуваченою, а 44 отримали статус підозрюваних. Це особи найвищого рівня в Україні», – розповів Тарас Лопушанський.
Директор Львівського теруправління жаліється не затягування справ та малу кількість вироків у судах.
«Загалом 153 особи є підозрюваними, 292 особи – обвинувачені. Стосовно 28 осіб набув чинності вирок – вони отримають покарання. Це особи, які колись вважались недоторканими і ніколи не переслідувались законом. Часи змінились, особам вручають обвинувальні акти, підозри, скеровують справи до суду. Вироків мало. Але надіюся про це говоримо востаннє. На наступному звіті ситуація кардинально зміниться», – додав Лопушанський.
Нагадаємо, Президент України Петро Порошенко заявив, що Вищий антикорупційний суд буде сформований ще до початку президентських виборів – у лютому.
«Чому так мало вироків? Справи складні, затягуються в судах стороною захисту. На це впливає багато чинників. Судова система, яка зараз є, виявилась не готовою для того, аби розглядати справи швидко, ефективно і виносити справедливі рішення. Кримінально-корупційні справи – надзвичайно складні, багатоепізодні, часом ми змушені звертатися в міжнародні юрисдикції. І тому від моменту відкриття кримінального провадження до скерування справи до суду може пройти кілька років», – додав керівник Львівського теруправління НАБУ.
Андрій Теплий
----------
2019-02-19
Звільнився головний лікар Жидачівської райлікарні, де помер 12-річний хлопець
Романові Кулаку медики лікували отруєння, хоча у нього був скрут тонкої кишки
За час роботи головного лікаря Богдана Бойчука з вини лікарів 28 грудня 2018 року також померла породілля. Після цього чоловік написав заяву на звільнення. Проте, її не затвердила сесія Жидачівської районної ради. Ще раз заяву на звільнення за власним бажанням Богдан Бойчук написав 6 лютого, а вже 11 лютого її затвердив голова районної ради. Це у коментарі Galnet підтвердив батько Романа Кулака Володимир:
«Там через організаційні промахи в роботі помер мій син. Після того ніхто нікого не карав. Попри вказівку Департаменту охорони здоров’я – покарати винних – головний лікар прийняв позицію не карати. Тут перемога не заради покарання, а заради того, щоб навести лад у цій лікарні. Досудове розслідування практично завершено і справа йде в суд. Двоє лікарів визнано ж винними».
Одного лікаря звільнили, а хірурга відсторонили від роботи.
Читайте також: Найбільший борг за всі роки: Жителі Львівщини заборгували за газ майже 3 мільярди гривень
Нагадаю, 12-річний Роман Кулак помер 27 червня 2017 року. Лікарі Жидачівської районної лікарні запізно діагностували скрут тонкої кишки. І до цього лікували хлопця від отруєння. Під час розслідування експерти довели, що винні у смерті Романа саме лікарі Жидачівської райлікарні.
Юлія Василина
----------
2019-02-19
Найбільший борг за всі роки: Жителі Львівщини заборгували за газ майже 3 мільярди гривень
Серед головних причин – скорочення кількості субсидіантів
Понад 500 тисяч домогосподарств мають борги перед ТОВ «Львівгаз збут». Через таку значну суму підприємство не зможе вчасно розрахуватися з постачальником газу НАК «Нафтогаз Україна». За словами начальниці відділу розрахунків ТОВ «Львівгаз збут» Ольги Чабан, це найбільший борг за всі роки.
«Борги населення за спожитий природній газ значно зросли. Станом на 1 лютого споживачі Львівської області заборгували понад 2,7 мільярдів гривень. Основна причина – це неплатежі та скорочення кількості субсидіантів. Серед клієнтів ТОВ «Львівгаз збут» в поточному опалювальному сезоні кількість людей, які отримують субсидії зменшилась на 54%», – розповіла вона.
Найбільше за газ заборгували жителі Дрогобицького та Пустомитівського районів і Львова. Станом на 1 лютого, через борги, газопостачання відключили 40 тисячам споживачів Львівщини.
Читайте також: Офіційно: Чи оголосять в Україні епідемію кору
Усіх, хто має труднощі з погашенням заборгованості, закликають звернутися до ТОВ «Львівгаз збут» з відповідними документами (довідка про склад сім’ї, довідка про фінансовий стан усіх зареєстрованих членів сім’ї та інші) для того, аби укласти договір на розтермінування.
 
Мар'яна Галькович
----------
2019-02-19
На викуп приміщення Центр опіки сиріт назбирав майже 400 тисяч гривень
Аукціон з продажу приміщення на вулиці Короленка, 7 Львівська обласна рада проведе 27 лютого
Стартова ціна – 29 мільйонів гривень. Львівська облрада відмовилася віддати приміщення Центру опіки сиріт. Тоді його очільник отець Роман Прокопець вирішив зібрати гроші, щоб викупити цей будинок.
«На сьогоднішній день у нас є 285 тисяч 776 гривень, 770 євро і 3071 долар», – каже отець.
На Короленка,7 він хотів би відкрити Дім милосердя. Роман Прокопець переконує, що цей будинок чудово їм підходить для реалізації концепції, а от запропоновані альтернативні приміщення не є такими зручними:
Читайте також: Щастя для дітей-сиріт ціною майже в 30 мільйонів: Що буде з будинком на Короленка, 7?
«Те, що пропонували, не підлягає жодним чином освоєнню або через місце розташування, або просто через катастрофічно аварійний стан. Наприклад, пропонували на території психіатричної лікарні, поблизу із узалежненими людьми, які проходять реабілітацію. І також на вулиці Богдана Хмельницького. І ще на вулиці Короленка, 1».
До слова, Центр Довженка підтримує ініціативу місії Центру Опіки Сиріт УГКЦ у викупі приміщення, що на вул. Короленка, 7, в обласної ради для Дому милосердя святого Миколая. Тож усіх охочих запрошують 24 лютого о 18.00 годині на благодійний концерт для збору коштів.
Юлія Василина
----------
2019-02-19
Львів’янам розповіли, як швидше і простіше отримати послуги ЦНАПів
Йдеться про всі послуги, які надають Центри надання адміністративних послуг
Для цього потрібно оновити свої дані у реєстрі територіальної громади. Тоді не потрібно буде щоразу приносити зі собою пакет документів.
«Оновивши свої дані у реєстрі територіальної громади, вам не потрібно буде додатково замовляти довідки щодо вашої реєстрації місця проживання, та за спрощеною процедурою зможете отримувати послуги з нарахування субсидій та матеріальної допомоги. Адже ваші дані вже будуть у реєстрі, тому адміністративні послуги ви будете отримувати за спрощеною процедурою та з мінімальними затратами часу», – розповіли в департаменті адміністративних послуг ЛМР.
Процедура оновлення даних виглядає так: мешканець приходить з відповідним пакетом документів у ЦНАП, реєструється у терміналі керування чергою та подає документи адміністратору. Тоді адміністратор заповнює дані про мешканця і необхідна довідка формується дуже швидко. А мешканцю наступного разу зі собою потрібно мати лише паспорт.
Читайте також: Офіційно: Чи оголосять в Україні епідемію кору
Окрім довідок, за спрощеною процедурою зареєстровані мешканці зможуть отримувати матеріальну допомогу, нарахування субсидій та інші послуги.
Мар'яна Галькович
----------
----------
2019-02-20
«Він залишив мамі записку, що їде на війну
»
На стіні львівської школи відкрили меморіальну дошку 21-річному «айдарівцю» Мар’янові Найді
У День Героїв Небесної Сотні на стіні львівського навчально-виховного комплексу «Провесінь» відкрили меморіальну дошку добровольцю Мар’янові Найді. Життя хлопця обірвалось 23 серпня 2018-го під час тривалого бою поблизу селища Кримське Новоайдарівського району на Луганщині. Йому було тільки 21
Відкрили пам’ятний знак матір хлопця Марія Найда і його молодший брат Ігор. У заході взяли участь учні школи та педагогічний колектив, друзі та однокласники Мар’яна.
– Він був дуже норовливим, самостійним і впевненим у собі хлопцем, – розповідає про Мар’яна Найду його вчителька географії Зоряна Довганик. Зараз вона очолює управління освіти Львівської міської ради. – Коли йшла до нього на урок, то була змушена добре працювати, бо Мар’ян був дуже прискіпливим і допитливим учнем. Але також він був дуже добрим. Вирішившив у 19-річному віці піти на фронт, написав записку матері: коли ти це читатимеш, я вже буду у потязі. Мама дізналась про все лише тоді, коли Мар’ян вже був у Маріуполі.
Із серпня 2015 року до вересня 2016-го Мар’ян Найда перебував на військовій службі у Національній гвардії України у Маріуполі. З лютого 2017 року проходив службу за контрактом у Збройних силах України.
Як розповіли побратими хлопця, загинув героїчно. Під час бою був поранений побратим Мар’яна, і той ціною свого життя закрив товариша від куль ворожого кулемета
 Героя поховали на полі почесних поховань на Личаківському цвинтарі у Львові.
– Мама розказувала, що він міг зі сходу зателефонувати і сказати молодшому братові: Ігоре, щоб мені мама більше не видзвонювала – мусиш її послухати, – каже Зоряна Довганик. – То був дуже чесний і правдивий хлопець. Завжди мав на все свій погляд, завжди був за правду
Фото: Galnet
Орест Дрималовський
----------
2019-02-20
22 лютого митниці на Львівщині працюватимуть до півночі
Це останній день пільгового періоду, коли автомобіль можна розмитнити з 50-ти відсотковою знижкою
Скористатися знижкою можна буде, якщо до 22.02.2019 подано та прийнято митницею електронну митну декларацію на бланку єдиного адміністративного документа, до якої не буде зауважень (наявні потрібні документи, достатня сума коштів на рахунку тощо).
Про це повідомляє ДФС у Львівській області.
Якщо ж до 22.02.2019 (включно) ви отримаєте картку відмови чи митну декларацію відкличуть, а нову не встигнете подати, то розмитнити автомобіль зі знижкою не зможете.
Читайте також: «Я не уявляла, що в наш час таке може бути»: львівська студентка про Майдан
Також не зможе бути оформлений автомобіль зі знижкою, якщо за станом на 22.02.2019 (включно) він заїхав або перебуває в пункті пропуску через Державний кордон України, оформляється там або очікує оформлення попередньої митної декларації.
До слова, загалом з 25 листопада, після внесення змін у податкове і митне законодавство, у Львівській митниці ДФС у митному режимі «імпорт» оформлено 17 580 автомобілів. З них майже 10 тисяч – автомобілі, що були ввезені на митну територію України у період з 1 січня 2015 року та поміщені в митні режими «транзит» або «тимчасове ввезення» (так звані «євро бляхи»). До Держбюджету скеровано понад 1 млрд 300 млн грн митних платежів.
Юлія Василина
----------
2019-02-20
Фрески, математика єзуїтів і столітній орган: що приховують галереї Гарнізонного храму
Упродовж двадцяти років найбільший храм Львова був без даху – під дощем і снігом нищились унікальні розписи
Лише на два дні, 22 та 23 лютого, просторі галереї 400-літньої церкви святих апостолів Петра і Павла відчинять для відвідувачів. Це унікальна можливість розглянути фрески і оздоблення найбільшого храму у Львові з висоти його верхніх ярусів. Galnet у супроводі історика Олега Друздєва піднявся на хори Гарнізонного храму, аби дізнатись про таємну каплицю з недослідженими розписами, понівечений орган, що звучав як військовий оркестр та унікальні фрески на стінах.
На верхній ярус ми піднімаємось гвинтовими сходами. Коли дерев’яні двері зачиняються за спиною, доводиться світити ліхтарем телефону – у вузькому проході стає геть темно. Галереї Гарнізонного храму – це просторі балкони, що тягнуться уздовж храму по обидва його боки. Кожен крок тут відлунює акустикою.
– Поки у підземеллях храму тривають ремонтні роботи, вирішили запросити людей у ці галереї, – розповідає Олег Друздєв. – Вільного доступу з міркувань техніки безпеки сюди немає. У храмі тривають реставраційні роботи.
Двома екскурсіями організатори мають на меті забрати частину коштів на відновлення храму. Їх вартість символічна – 20 гривень. Однак відвідувачі можуть залишити і більшу суму, якщо хочуть посприяти дороговартісним реставраційним роботам.
Храм, що розташований у двох кроках від площі Ринок, свого часу вміщав три з половиною тисячі осіб. Майже 400 років тому, коли було зведено церкву, у Львові було близько 10 тисяч мешканців – тут вміщалось більше чверті населення міста. Храмом опікувались отці-єзуїти. Особливістю їхньої місіонерської діяльності був розвиток освіти і науки.
Будівля нинішньої школи №62, яка є невід’ємним архітектурним комплексом Гарнізонного храму, свого часу була єзуїтським колегіумом. Тут здобували освіту європейського рівня майбутні канцлери і мало не королі. Бібліотека єзуїтів була найбільшою у місті. Налічувала 12 тисяч книжок. Просторі галереї у храмі створювались і для того, щоб залучати до літургій студентів.
– Це гарнізонний храм трьох армій: австрійської, польської, а тепер – української, – каже Олег Друздєв. – Завдяки спеціальним трубам у задній частині орган звучав як справжній військовий оркестр. Інструмент було встановлено наприкінці XIX століття. Незважаючи на вигляд, він піддається реставрації. Але вартість робіт космічна – 80 тисяч євро. Причому цю суму експерти називали ще у 2012 році.
Під час бомбардування міста німцями у 1939-му в Гарнізонний храм потрапляє снаряд. Пожежа випалила весь центральний квартал. 20 років церква була без даху – під дощем і снігом нищились унікальні розписи. Двері церкви зачинились 4 червня 1946 року. Згодом тут було книгосховище Львівської бібліотеки ім. Василя Стефаника.
– За деякими оцінками, тут було 2, 5 мільйона видань, – розповідає Друздєв. – Храм відчинили аж у грудні 2011-го. Аби перемістити тонни книг, залучили 144 військові вантажівки.
Історик відчиняє дерев’яні двері у першій галереї. За нами – невелика каплиця, яка, швидше за все, використовувалась для особистих потреб монахів чи вельмож. На її дерев’яних стінах зображено скорботну Богородицю з Христом на колінах. Інші зображення заклеєні вирізками газет середини ХІХ століття. А подекуди можна помітити математичні розрахунки.
– Це можуть бути конспекти учнів єзуїтської школи. Якщо ви добре вчили математику – можете перевірити їх знання, – усміхається історик. – Ці розписи можуть бути старшими навіть за фрески на стінах храму. Але досліджень і реставрації поки не проводилось – на все свій час.
Храмові фрески у 1738-1741 роках створювали австрійці Франциск і Себастіян Екштайни. Очевидно, їм допомагали і місцеві майстри.
– Ця фреска має назву «Святий Павло, апостол народів», – Олег Друздєв показує на зображення над вівтарною частиною храму, – Відповідно тут зображено ці народи. У центрі – глобус. На ньому немає лише Америки. Ось Африка, Азія, Європа. А якщо придивитись можна побачити і назви країн. Але ж самої мапи не достатньо. Майстри зображують і представників цих континентів – людей різних національностей і кольорів шкіри. Поруч – тварини. Верблюди, африканський та індійський слони, леви
 Єзуїти, займаючись місіонерством у різних країнах, намагалися передати багатогранність світу у цих зображеннях.
Ці зображення були справжнім дивом для тодішніх прихожан храму. Більшість мешканців ніколи не виїжджали за межі своєї держави – не було ні поїздів, ні літаків. Як виглядають люди в інших частинах світу, вони вперше бачили у єзуїтському храмі.
Сьогодні у Гарнізонному храмі на Театральній, 11 триває другий етап реставраційних робіт, який теж відкриє цілу низку цінних розписів. Олег Друздєв розповідає, що у майбутньому екскурсія церквою проводитиметься п’ятьма ярусами. Розпочинатиметься у двоповерхових підземеллях, далі – підйом на дзвіницю, а вже звідти – вихід до галерей. З часом планується відкриття ще однієї зали, розміщеної у піддашші церкви.
– Словом, ви зрозуміли: тут можна зависнути надовго, – усміхається Олег, подаючи руку на прощання.
Фото: Орест Дрималовський, Galnet
Читайте також: “Я не уявляла, що в наш час таке може бути”: львівська студентка про Майдан
Орест Дрималовський
----------
2019-02-20
«Я не уявляла, що в наш час таке може бути»: львівська студентка про Майдан
У рамках спецпроекту FM Галичина «5 історій з Майдану» студентка географічного факультету ЛНУ ім. Івана Франка Віра Пасішнюк розповіла, чому поїхала до Києва та як ці події змінили Україну
Віра Пасішнюк народилася в м. Надвірна Івано-Франківської області, зараз працює в благодійній організації «Львівська освітня фундація», є одним з менеджерів програми «Будуємо Україну разом». У Київ вона почала їздити майже з перших днів Майдану. Там через спільних друзів познайомилася й зі студентом-географомІгорем Костенком, який загинув під час протистояння на вулиці Інститутській.
– Що Ви пам’ятаєте про день, коли розпочалася Революція Гідності?
– Пам’ятаю, приїхала на вихідні додому, це був листопад. Якраз збиралися, після першого написаного посту в фейсбук, люди. Я на наступний день поїхала у Львів, ми з одногрупниками, з географічного факультету університету ім. Ів. Франка, зібралися й поїхали. Це було, так зване, перше віче, тоді ще було два Майдани, там були і на Європейській площі, і біля стели. Ми тоді не надто розуміли хто за що, але розуміли, що йдуть процеси з Євроінтеграції, ми їхали спочатку туди. Потім повернулися назад.
Читайте також: «Сьогодні 108 свічок, як є людей в Небесній Сотні
»: у Львові провели тиху акцію пам’яті
– Віро, коли розганяли студентів, Ви вже були також?
– Ми з 28-29 листопада приїхали повторно. В ніч розгону до нас доїжджали наші друзі з географічного, ми намагалися кучкуватися, знайшли де ночувати на підлозі в якійсь будівлі. Я пам’ятаю, що з другом пішла супроводити хлопців, це була 3 ночі, а розгінник стався о 4-ій ночі. Я вийшла з Майдану о третій, повернулася, дзвоню до друзів, що ми доходимо, мені сказали: «Віра, можете не йти, всіх розігнали». Я не зрозуміла, що сталося. Коли спускалася на Майдан назад, ми з другом йшли вдвох, в нас летіли «беркута» теж. Мені тоді вперше стало страшно, бо я не розуміла, що таке означає: «Майдан розігнали, як це?». Коли вони побачили, що ми їх «проморозили», то вони так попри нас пройшли. На Майдані зустріли своїх друзів, які в сам момент побиття теж спустилися попити кави в перехід. На щастя, тоді всіх з наших оминуло, ми пішли спати. Це наша була помилка, нам потрібно було написати всім рідним, що ми не постраждали, бо на ранок було багато пропущених, якраз почалися новини з того.
 — Як Ви пояснювали родичам, що їдете на Майдан?
 — Мені пощастило, бо батьки разом були на Помаранчевій Революції. Пам’ятаю, як ми з сестрою, я була в 7-му класі, вона у 8-му. Ми були вдома, по телевізору їх там малі шукали. Як починався Євромайдан, я пам’ятаю, що тато проводив на потяг, купив величезний снікерс і сказав: « 9 років тому ми з мамою їхали, а зараз ти їдеш». Звісно, вони переживали. Єдиний раз, коли я не сказала, що їду, то в січні. Знала тільки сестра та хлопці з геофаку, з якими разом їхала. Я пам’ятаю, як ми сіли в потяг, тоді якраз почалися перші вбивства. Сестра дзвонила: «Ти де, бо там стріляють бойовими?». Це було перший раз, коли не розказала батькам. Сказала, як приїхала додому, коли все було добре, почала тоді плакати. На щастя, було таке середовище, що нікому не потрібно було доводити.
 — Скільки разів Ви були на Майдані за час всієї Революції та як найчастіше добиралися туди?
 — Ну я точно не пам’ятаю, бо приїздила, була декілька днів, їхала. Разів п’ять, мабуть. В кінці січня це був останній раз, коли їхала. Це зазвичай були потяги. Їздили за власні кошти, це були не такі великі гроші. Ми сміялися, що зараз за 26 гривень, по студентському, можна доїхати. Був один раз, що я поверталася цими, так званими, автобусами.
 — Ваші перші враження, коли побачили Майдан або наметове містечко? 
 — Коли ще не було такого чіткого сформованого враження, то ніби дивлюся якийсь фільм, але я безпосередньо граю роль. Це було натхненно, люди були поруч, ми співали українських пісень, було у мене таке враження, що все у нас вдасться ще тоді. Я не знала до чого це може призвести. Коли почали бути наметові містечка, то їхали як додому.
 — Перше місце, куди ви йшли, коли приїжджали на Майдан?
 — Геобочка. Я з географічного, там було багато географів. У нас було таке місце, коли утаборилися всі. Було містечко по Інститутській справа, на підвищенні. Ми поставили свою бочку, підписали. Ми знали, якщо щось, то зустрічаємося там або ще Мальтійська служба, бо це був, здається, найсмачніший чай з імбирем, який тільки міг бути.
 — Віро, коли їхали на Майдан, то знали, чим будете там займатися?
 — Не знала, мені було байдуже. Я знала, якщо потрібно буде стояти просто для масовки, будемо стояти. Потрібно буде щось розносити – буду розносити, треба буде нарізати – нарізати. У нас була велика компанія, ми спочатку жили в одному приміщенні, але згодом кияни почали приймати до себе додому. Нас прийняв один молодий хлопець, він був родом з Донбасу. Ми жили на одній квартирі. Маючи нормальні умови проживання, часто чергували вночі, знали, що потрібно цілодобово бути на Майдані, особливо після розгону. Коли кияни могли тільки йти на роботу чи з роботи, ми тоді йшли спати.
Читайте також: Як реабілітолог з Левандівки став поліцейським (ВІДЕО)
– У який момент Революції Вам було по-справжньому страшно?
– Вперше, то ще навіть до розгону. Це ще було 28-ме листопада, ми були в Маріїнському парку, там ще не було таких окреслених меж, як Майдану, він тільки починав. А я пам’ятаю, що просто ходила в парку, щось фотографувала. Там вже були «тітушки», спочатку ми сміялися всі з того, а потім хтось мені сказав «телефон отберу». Тоді стало страшно. Ще як Беркута гналися перший раз мені на зустріч, я також зрозуміла, що то щось серйозніше. А потім не було страшно. Дивно, що мало потім бути страшніше, але було почуття впевненості та захищеності.
 — Що Ви робили, коли не були в Києві? 
 — Є багато таких згадок, навіть фотографій. Коли я вчу екзамени та паралельно включені стріми зі всіх можливих каналів. Намагалася за всім стежити. Вийшло так, що це якраз була сесія, це останній курс. Ми зробити пункт обігріву на географічному, бо у Львові також був Майдан, там ми стежили. В останні дні лютого я ходила у волонтерський центр на Шота Руставелі, там людей відправляли з автобусами, останні два дні була волонтером, коли вже не їхала.
 — Чи могли Ви собі подумати, що під час цієї Революції загине стільки людей?
 — Ні, я не уявляла, що в наш час таке може бути, точніше, що я можу стати учасницею цього всього. Я з дитинства любила якісь історії, патріотичні фільми. Здавалося, що це не те, що не про нас, що таке більше не може ставатися. Для мене це було щось нове. Коли розігнали, тоді стало ясно, що можливо все. Коли була спроба зачистки 11 грудня, тоді теж стало зрозуміло.
– Революція перемогла?
– Однозначно, просто люди забувають. У людей надто коротка пам’ять. Коли ти намагаєшся казати: «Згадайте, згадайте, ви що, 5 років тому». Так, багато недосконалого, багато потрібно роботи, просто ми такі, що хочемо вже. Українці такі, не люблю узагальнень таких, але так є. Нам потрібно тут і зараз подавати. Потрібно вчитися терплячості та вдячності. Це урок відповідальності. Ти мав взяти якусь маленьку відповідальність та нести на Майдані.
 — Коли для Вас закінчилася Революція?
 — Напевно, перші числа березня. Коли я приїхала останній раз на Майдан – це був зовсім інший Майдан. Я пам’ятаю цей день майже щохвилинно, що ми робили, як ми ходили. Я була проїздом весною, але там були вже зовсім не ті люди. Це вже щось було не так. Період, коли були розстріли, коли вбивають друзів, я ці дні просто не пам’ятала, що там проходило, бо мене вже там не було. Коли вже було 9 днів за всіма, тоді вже зрозуміла, що це вже все. Ми заплатили ціну й далі маємо щось робити.
Читайте також: Президент Європарламенту зачитав вірш львівської поетеси: Реакція
– Віро, який у Вас найприємніший спогад про Революцію Гідності?
– Мені здається, це люди. Коли хтось каже, що у нас в країні нема змін, ти просто згадуєш цих людей та стає добре. Це просто дивний час об’єднання. Різні люди приїжджали, з різними поглядами, але знала, що можна бути собою. Це такий час щирості.
 — Чим Ви займалися після Революції?
 — Після Революції я не можу згадати рік, інколи, другий рік свого життя. Я захистила диплом, але не знала що робити. Повернулася до себе в місто, в Івано-Франківську область, працювала в школі. Потрібно було якийсь час побути в захищеності та безпеці. Звісно, це батьки та рідне місто. Пам’ятаю, що цілий рік активно шукала фото та відеопідтвердження для суду моменту вбивства Ігоря та інших хлопців. Коли почалися справи в судах, то я заспокоїлася. Потім потрапила на волонтерську програму. Зараз говорю, що моя робота – це продовження Майдану, де люди з різних частин країни просто беруть і щось роблять. Не чекають, доки їм щось скажуть.
Святослав Драбчук
----------
2019-02-20
В Україну заборонили ввозити ще 19 книг з Росії: СПИСОК
У Держкомтелерадіо повідомили, що у цих книгах є ознаки пропаганди держави-агресора
Держкомтелерадіо відмовив ТОВ «Дресс Шоу», ТОВ «Ельга-Україна», ТОВ «Перо» та ТОВ «Форс Україна» у видачі дозволів на ввезення з території держави-агресора 19 книжок. 
Ознаки пропаганди держави-агресора знайдено у кількох книгах московського видавництва «Альпина Паблишер». Зокрема, не буде розповсюджуватися в Україні книга бізнес-консультанта Сергія Бехтерева «Как работать в рабочее время: правила победы над офисным хаосом», яка побудована на прикладах роботи владних структур РФ. Не надано дозволу на ввезення книги Ігоря Намаконова «Кроссфит мозга: Как подготовить себя к решению нестандартных задач», у якій повторюються слова «Россия удивительная и удивляющая страна, а мы, ее граждане, удивительные люди».
Читайте також: Львів отримав відзнаку «12 зірок» від Ради Європи
Не надано дозволу на ввезення книги журналістки московських глянцевихвидань Ніно Біліходзе «Грузинская кухня: любовь на вкус» (ТОВ «Ексмо»), у якій використано коментарі відомих росіян, імена яких внесено Міністерством культури України до Переліку осіб, що створюють загрозу національній безпеці. Також не розповсюджуватиметься в Україні книга Наталії Малиновської «Записки практикующей ведьмы» (видавництво «АСТ»), передмова до якої рекламує російські телеканали, що задіяні в гібридній війні проти України.
Не будуть ввезені в Україну низка дитячих книжок та книги авторіврадянської доби, в оформленні яких використовується комуністична символіка та символіка держави-агресора. Також у книгарнях не з’явиться книга російського автора Мартина Догерті «Мир викингов. Повседневная жизнь Детей Одина» (видавництво «Эксмо»), у якій фальсифікуються історичні факти, а культурні пам’ятки доби Київської Русі називаються російськими.
Юлія Василина
----------
2019-02-20
У Львові демонтують незаконний магазин: ВІДЕО
Демонтаж триватиме 2-3 дні
Сьогодні державні виконавці почали описувати майно і демонтовувати незаконний самобуд, в якому облаштували магазин, на площі Двірцевій, 1а. Власник приміщення не з’явився, а магазин працював до появи на місці представників відповідних служб. Як відбуватиметься демонтаж дізнавався Galnet.
«Зараз здійснюються заходи з примусового виконання наказу Господарського суду про зобов’язання фізичної особи-підприємця звільнити елемент благоустрою шляхом демонтажу тимчасової споруди. Це виконавче провадження відкрили більше, ніж 2 роки тому. Боржник не виконав судове рішення у строки, які дав державний виконавець. До боржника були застосовані штрафні санкції, подання про притягнення його до кримінальної відповідальності внесли до Єдиного державного реєстру досудових розслідувань, однак боржник продовжив ігнорувати судове рішення», – пояснила начальниця Залізничного відділу державної виконавчої служби м.Львів Головного територіального управління юстиції у Львівській області Анна Стасишин.
Власник проігнорував всі повідомлення – навіть не забрав своє майно. Усе, що зараз є в приміщенні – опишуть та передадуть на зберігання, а згодом реалізують через систему електронних торгів.
«Ми будемо проводити демонтаж цієї тимчасової конструкції, спочатку потрібно розшити всі панелі і демонтувати всі електричні мережі. Потім приїжджає техніка і тоді ми вже можемо повністю демонтовувати»,– зазначив директор фірми-підрядника «Будремплас» Ярослав Демкович.
За словами підрядника, демонтаж цього об’єкту триватиме 2-3 дні. Частини конструкції хочуть зберегти у хорошому стані, бо розуміють, що власник самобуду вклав сюди кошти.
 Читайте також: Найбільший борг за всі роки: Жителі Львівщини заборгували за газ майже 3 мільярди гривень
Заступник начальника виконавчої служби Залізничного відділу Богдан Антощук зазначив, що такі провадження у Львові не є масовими і, часто, власники вчасно реагують на приписи та демонтують незаконні об’єкти самотужки.
Фото: Galnet.
Мар'яна Галькович
----------
2019-02-20
Обсяги виробничо-технологічних потреб в тарифах операторів газорозподільних систем занижені майже на 40% – АГРУ
Обсяги виробничо-технологічних потреб операторів ГРМ були занижені Міністерством енергетики та вугільної промисловості ще в 2016 році
Неправильний обсяг ВТВ був закладений в тариф і призвів до збитків для всієї газорозподільної галузі, вважають в Асоціації газового ринку України. З того часу обсяги виробничо-технологічних потреб облгазів не переглядались.
Асоціація газового ринку України отримала дані щодо розрахунку реальних обсягів ВТВ від операторів ГРМ. Вони були розраховані відповідно до наказу Міненерговугілля від 23.11.2011 № 737 щодо порядку розрахунків та затвердження ВТВ. За даними всіх операторів газорозподільних мереж загальний обсяг ВТВ по галузі має складати 1,56 млрд куб м. А затверджений міністерством обсяг ВТВ складає тільки 992 млн куб м.
Так, наприклад, ПАТ «Запоріжгаз» отримав в тарифі тільки 48% від необхідних обсягів виробничо-технологічних втрат, ПАТ «Дніпрогаз» – 54%, ПАТ «Одесагаз» – 67%, а ПАТ «Полтавагаз» – 72%.
При затверджені ВТВ на 2016 рік, Міненерговугілля не дотрималося принципів, визначених в наказі №737, та штучно занизило нормативні обсяги ВТВ. Асоціація газового ринку України оприлюднює порівняльний аналіз обсягів ВТВ, які фактично включені в тарифи Операторів ГРМ, з обсягами ВТВ, що мали бути включені до тарифів.
Як зазначають в АГРУ, при прийнятті наказу про затвердження ВТВ на 2016 рік, Міненерговугілля мало виходити з вищезгаданого наказу і затвердити ВТВ, розраховані за трьома методиками. Однак цього не відбулося.
В листопаді минулого року НКРЕКП звернулось до Міненерговугілля з запитом щодо відповідності затверджених обсягів ВТВ відповідним Методикам розрахунку, а в грудні 2018 року оператори газорозподільних систем за дорученням профільного міністерства надали повторні розрахунки ВТВ, які ними подавались на 2016 рік.
Методика визначення питомих виробничо-технологічних витрат природного газу під час його транспортування газорозподільними мережами,
затвердженої наказом Мінпаливенерго від 30.05.2003 N 264, зареєстрованої в Міністерстві юстиції України 09.07.2003 за N 571/789
Методика визначення питомих виробничо-технологічних втрат природного газу під час його транспортування газорозподільними мережами,
затвердженої наказом Мінпаливенерго від 30.05.2003 N 264, зареєстрованої в Міністерстві юстиції України 09.07.2003 за N 570/7891
Методика визначення питомих втрат природного газу при його вимірюваннях побутовими лічильниками в разі неприведення об’єму газу до стандартних умов, затвердженої наказом Мінпаливенерго від 21.10.2003 N 595, зареєстрованої в Міністерстві юстиції України 25.12.2003
за N 1224/8545
Згідно Кодексу газорозподільних систем, (гл.6, розділ ІІІ) починаючи з 2017 року розмір втрат газу (ВТВ) Операторів ГРМ
встановлюється на рівні Наказу Міненерговугілля № 847 від 25.12.2015 «Про затвердження нормативних втрат і виробничо-технологічних витрат операторів газорозподільних систем на 2016 рік».
Андрій Теплий
----------
2019-02-20
«Сьогодні 108 свічок, як є людей в Небесній Сотні
»: у Львові провели тиху акцію пам’яті
Символічно вшанували пам’ять Героїв Небесної Сотні 
Тиху акцію акцію пам’яті організували на вулиці Героїв Майдану.
«Ми це зробили спеціально без партійних гасел, бо основне – це те, що нас тут зібрало. Насправді, 5 років тому – це був такий кордон, хто його перейшов, той далі працює. Тут питання і пам’яті, але думаю, їм би найцінніше було знати, що те, заради чого вони принесли жертву, воно розвивається та змінюється. Ця гідність з нами лишається та ми її робимо щодня. Саме тому ми робили акцію такою тихою, просто на вулиці Героїв Майдану, щоб сказати про основне та нагадати про ту цінність. Той, хто помер на Майдані, то ідентифікували легко, а тих, хто загинув пізніше, внаслідок того, то зараз ще дораховують до Небесної Сотні Ми переконані, що дуже багато недооцінюємо, що принесла нам Революція Гідності. За 5 років ми не змінили Україну докорінно, але дали основу багатьом змінам. Дуже багато людей переосмислили, тепер окрім сім’ї та роботи, ще присвячують час тим змінам, які хотіли би бачити», — розповідає організатор акції, Наталя Піпа.
Читайте також: «У нього було загострене відчуття справедливості». У Львові відкрили меморіальну дошку 19-річному Герою Небесної Сотні Устиму Голоднюку
Під час акції запалили 108 свічок, як є людей в Небесній Сотні, та продемонстрували 21 портрет Героїв з Львівщини.
 
Читайте також: Львів’ян закликають спільно помолитися за Героїв Небесної Сотні
Катерина Тополюк
----------
2019-02-20
«Ніч гніву» у Львові: двоє людей потрапило до в’язниці
У ніч з 18 на 19 лютого 2014 року у Львові протестуючі знищили кримінальні справи, влаштували погроми у райвідділах міліції, підпалювали казарми, автомобілі і викрадали зброю
Читайте також:
Юлія Василина
----------
----------
2019-02-21
Найвідоміший львівський борець за українську мову зробив важливу заяву
21 лютого — Міжнародний день рідної мови. Львівський захисник української мови Святослав Літинський пояснив, чому важливо прийняти закон «Про забезпечення функціонування української мови як державної»
Чоловік ще з 2012 року через судові позови відстоює українську мову, якщо порушується законодаство. Святослав подав більше 20 судових позовів, які стосувались захисту української мови. Він переконаний, що законопроект потрібно ухвалити, бо тоді офіційно закріплять статус української мови як державної. А також створять Національну комісію зі стандартів державної мови та інститут Уповноваженого із захисту державної мови.
Про це Святослав Літинський повідомив у коментарі Galnet.
 — Найважливішим зараз є питання законопроекту про функціонування української мови як державної. Питання розглядається більше двох років, а має бути вирішеним наступного тижня. Законопроект передбачає вирішення більшості болючих мовних питань, які можуть виникати. Наприклад, мова обслуговування «Укрзалізниці». Вони вважають, що українською мовою обслуговувати в Україні не обов’язково. Ми виграли позов «Укрзалізниці» про відмову обслуговувати українською мовою, хоча вони все одно вважають, що не будуть обслуговувати. На разі немає механізму дієвого контролю,  —  розповідає Святослав Літинський.
Довідка Galnet: Святослав Володимирович Літинський — відомий захисник української мови. Від 2012 року він через судові позови відстоює українську мову, якщо порушується чинне законодавство. Був першим громадянином України, який отримав внутрішній паспорт без російськомовної сторінки, домігся від іноземних компаній маркування побутової та електронної техніки українською мовою.
Читайте також: Консулка Канади приїхала у «Львівську політехніку» на святкування Дня рідної мови
Катерина Тополюк
----------
2019-02-21
У «Львівгаз збуті» пояснили, чому приходять СМС про борг
На офіційній спільності у фейсбук , «Варта1», з’явився допис від Ярослави Шпіцер, яка розповідає про борги за споживання газу. Споживачам повідомляють про це через СМС
«З Нового Року “ТОВ “Львівгаз Збут” почали надсилати різними способами (СМС-ки, дрібним шрифтом в кінці квитанції) про борги, яких насправді нема», —  наголошує жінка.
У коментарях під дописом пані Ярослави люди підтверджують таку ситуацію.
«Я також сьогодні отримала повідомлення про борг. Смішно виходить, бо в нашому будинку газу нема! Тільки електрика» — додає в коментарях під постом у фейсбук, Оксана Завада.
Ми дізналися, як коментують це у ТОВ «Львівгаз збут», поспілкувавшись з начальником відділу розрахунків, Ольгою Чабан.
«Про борги, яких немає, ми інформацію не відправляємо, а надсилаємо саме про заборгованість споживачам. Якщо споживач надав номер телефону, або звертався до нас, у нас зафіксований, то ми на цей номер телефону надсилаємо інформування. Відповідно до закону ми маємо право це робити, якщо в споживача є борг. У разі виникнення великої суми заборгованості, надсилаємо інформацію про відключення, де також вказуємо суму боргу та за який він період», — зауважила начальник відділу розрахунків ТОВ «Львівгаз збут», Ольга Чабан.
Читайте також: Перевірити платіжки за газ та електроенергію можна у мобільному додатку
Катерина Тополюк
----------
2019-02-21
Львівські студенти заспівали зворушливу пісню до Дня рідної мови: відео
У фойє Франкового університету прозвучала популярна композиція Тараса Петриненка
Студенти Львівського національного університету імені Івана Франка виконали пісню «Україна» , автором якої є український музикант Тарас Петриненко. Спонтанну акцію у холі університету спудеї присвятили Міжнародному дню рідної мови, який відзначають сьогодні, 21 лютого.
Пісня «Україна» (спершу називалася «Поки кохаєм») була написана та заспівана Тарасом Петриненком у 1987 році. Її прем’єра відбулась на Першому каналі Українського радіо в ранковій інформаційно-музичній програмі.
#ЛНУ – приємні несподіванки на кожному кроці! ߘСпонтанна студентська акція до Дня української мови у фойє ЛНУ ім. Івана Франка Офіційна сторінка. Самому захотілось приєднатися, як це робили десятки студентів, але хто ж тоді про це написав би?.. ߘ
Опубліковано Igor Polansky Четвер, 21 лютого 2019 р.
«У фойє спочатку було 15-20 студентів, а потім набігло аж стільки!.. Відспівали – і знову пішли, хто куди», – розповів автор відео, викладач факультету журналістики Ігор Полянський.
Пісню «Україна» часто називають неофіційним гімном України.
Орест Дрималовський
----------
2019-02-21
Реконструкція Двірцевої: Рух автівок до вокзалу обмежать з 1 березня
А в травні курсувати до вокзалу припинять трамваї
Перший етап реконструкції площі Двірцевої розпочнеться вже 1 березня – спочатку планують облаштувати ту частину площі, де розташована Автостанція та трамвайні колії. Про незручності, пов’язані з цим, та плани розповів заступник директора департаменту житлового господарства та інфраструктури ЛМР Андрій Білий:
«Ми починаємо надзвичайно масштабний і цікавий проект. У зв’язку з цим закривається маленька частина біля входу в вокзал для того, щоб поміняти інженерні мережі. Для автомобілів рух на площу припиниться: автомобілі, доїжджаючи до кінця бульвару вулицею Чернівецькою мусять розвернутися і поїхати в зворотньому напрямку. Громадський транспорт продовжить курсувати до будівлі вокзалу, у звичайному режимі працюватиме і автовокзал «Двірцевий» ще цілий березень».
У межах реконструкції планують продовжити трамвайні колії майже до будівлі вокзалу, розділити смуги для приватного та громадського транспорту, а також побудувати підземний паркінг під сквером.
Читайте також: Реконструкція площі перед Головним залізничним вокзалом: що зміниться?
Андрій Білий також зазначив, що заклади, які працюють біля вокзалу на законних підставах демонтовувати не будуть, але зобов’яжуть оновити фасад.
 
Мар'яна Галькович
----------
2019-02-21
Жінку на Львівщині змушували жебракувати майже два роки
Зараз Анна живе у спільноті для безпритульних, що у Дрогобицькому районі. Вона у безпеці й погодилася розповісти, як їй вдалося вирватися з цієї ситуації
Анна народилася в місті Борислав, жила до трьох років з мамою. Мама хворіла, тому дівчинка опинилася у дитячому будинку. Коли Анні було 15 років – мама померла.
 — Я отримала освіту повара бармен-офіціанта. З часом познайомилася зі своїм майбутнім чоловіком. Ми жили у цивільному шлюбі, потім одружилися, народився син. Жили з чоловіком у селі в Турківському районі. Приблизно через рік посварилися. Я повернулася назад додому, у Борислав, але тітка мене не прийняла зі сином, — розповідає Анна.
Це була 10-та вечора, жінці не було де ночувати. Анна пішла на автостанцію у Бориславі. Знайшла її там циганка, запросила до себе. З нею жив ще чоловік. Згодом жінка змушувала Анну жебракувати, аби та заробила на шматок хліба. Циганка постійно наглядала за Анною.
 — Циганка завжди була через дорогу від мене, дивилася. Якщо я менше грошей приносила, вона мене била, я в синяках ходила, шкутильгала на одну ногу. Пару разів сина брала з собою, щоб викликати жаль у людей. Всі гроші, які назбирала — забирала циганка. Я отримувала соціальну допомогу, яку віддавала також. Окрім того, що жебракувала, циганка також заробляла на мені тим, що примушувала вступати в сексуальний зв’язок з чоловіками за гроші, які вони їй платили за мене», — згадує Анна.
Читайте також: Як екс-регіонали обкрадають жителів Борислава на воді
Анна розповідає, що одного разу, коли вона жебракувала їй пощастило. Підійшов чоловік та запитав, чи не потрібна допомога.
 — Страшно було відповідати. Я попросила допомогу, чоловік подзвонив до директора благодійного фонду «Карітас». Я підійшла у центр, мені запропонували жити в будинку для бездомних, пообіцяли, що мене ніхто не образить. Головне було забрати документи та дитину, мені в цьому допомогли у благодійному фонді. Як їхали в «Нашу Хату», то дуже переживала, але заспокоїлася, як побачила, як добре там живуть люди», —  доповнює жінка.
Зараз Анна зі сином у безпеці.
«В серпні буде два роки, як дівчина перебуває у нас. Сім’я проживає в кімнаті, де є гарні побутові умови для життя. Їй на сьогоднішній день 24 роки. Її хлопчик, якому 4 роки має відставання в розвитку. Ми влаштували його в садочок, бо він не ходив раніше. Він став спокійнішим, ніж був на початку. Зараз потрібна допомога логопеда, бо через рік хлопчику в школу», —  розповідає Василь Голод, який надав Анні притулок.
Читайте також: Перевірити платіжки за газ та електроенергію можна у мобільному додатку
Також Анні мають надати статус постраждалої від торгівлі людьми. А людей, які змушували її жебракувати, мають покарати.
«Зараз збирають всю інформацію, аби підготувати пакет документів на міністерство соціальної політики, яке призначає статус постраждалої від торгівлі людьми. Статус постраждалих від торгівлі людьми надає те, щоб особи, які причетні до цього потрапляють під кримінальну відповідальність, яку проводить слідчий відділ поліції. Особа, яка постраждала, отримує одноразову матеріальну допомогу, 5 тисяч гривень. Відбувається супровід особи, до виведення її з цього кризового стану, надання медичної допомоги, яка їй необхідна», — розповідає заступник голови РДА Володимир Ханас.
Катерина Тополюк
----------
2019-02-21
Консулка Канади приїхала у «Львівську політехніку» на святкування Дня рідної мови
В університеті до Дня рідної мови організували акцію «Мова моїх батьків – мова мого духу»
Її ініціював та організував Міжнародний інститут освіти, культури та зв’язків із діаспорою на знак єдності українців у своїй державі та поза нею.
Акція мала три частини. У першій – під акомпанемент бандури та скрипки звучали поетичні рядки про рідну мову. У другій – презентували мандрівну виставку плакатів. І у третій – транслювали відеоролики та плакати із цитатами у соціальних мережах.
«Мова моїх батьків — мова мого духу» – це слова бразилійської поетки українського походження Віри Вовк. Така акція – це спільнодія. Тут немає головних чи другорядних учасників, – наголосила ініціаторка проекту, директорка МІОКу Ірина Ключковська. – На цій виставці представлено думки людей різних професій – лінгвістів, мовознавців, урядовців, бізнесменів – тих, хто впродовж століть виборював наше право говорити українською мовою. Це сотні українців за межами нашої держави, які творили це чудо, що називається «українська мова». Важливо, щоб до кожного з нас прийшло усвідомлення, що ці люди, які живуть за межами України, – це наші брати й сестри, нас єднає любов до рідної мови і до рідної землі. І це одне зі завдань, яке ставить перед собою ця виставка.
Слухайте також: Розмова з найцитованішою молодою науковицею Національного університету “Львівська політехніка”, докторкою технічних наук, професоркою Галиною Клим у програмі “Особистості”
Почесна консула Канади в Україні Оксана Винницька-Юсипович каже, що у різних країнах світу українською мовою розмовляє близько 20 мільйонів людей.
Читайте також: Перевірити платіжки за газ та електроенергію можна у мобільному додатку
«Я змалку чула українську мову і спілкувалася нею вдома, у молодіжних організаціях, суботній школі та на богослужіннях. Це була мова моїх батьків і мова мого духу. Натомість загальноосвітня школа, вища освіта, професійне, наукове та політичне життя відбувалися мовою середовища: англійською, французькою, німецькою, іспанською
 Коли у пізніх 80-х роках минулого століття я вперше приїхала в Україну як молодий науковець у рамках обміну Канада-СРСР, то побачила, що тут, як і в діаспорі, українська мова була мовою кухні, родини, пісні. А не мовою науки, міжнародного чи ділового спілкування, творчості. Сьогодні українська мова — це мова, якою спілкуються 45 мільйонів людей, які живуть в Україні та понад 20 мільйонів, які мешкають за межами України», – сказала консулка.
Юлія Василина
----------
2019-02-21
Доля Межигір’я: кому АРМА збирається віддати статки Януковича
Зараз є лише два кандидати на управителя угіддями президента-втікача
Члени Громадської ради при Нацагентстві з питань виявлення та управління активами закликають уряд делегувати державні підприємства на конкурс за право управляти резиденцією екс-президента Віктора Януковича “Межигір’я”.
Про це повідомив під час прес-конференції голова Громадської ради при Національному агентстві України з питань виявлення, розшуку та управління активами, отриманими від корупційних та інших злочинів, Гліб Канєвський.
За його словами, наразі є лише два претенденти на управління «Межигір’ям» – це приватна фірма ТОВ «Атлант-Девелопмент» і громадська організація «Межигір’я».
Після двомісячного конкурсу, де основним претендентом на перемогу була фірма-одноденка ТОВ «Антлант-Девелопмент» зі статутним фондом у розмірі 1000 гривень і реєстрацією в Білій Церкві, АРМА так і не змогла знайти підходящого управителя для угідь Януковича.
Компанія «Атлант-Девелопмент» викликаюча занепокоєння з боку журналістів-розслідувачів, які сумніваються у досвіді та ресурсному забезпеченні цієї компанії та у спроможності підприємства управляти таким об’єктом.
З 19 лютого стратегія Нацагентства змінилася – тепер підлеглі Антона Янчука звертаються по допомогу до Кабінету міністрів України.
Як повідомлялося раніше, 25 січня поточного року АРМА продовжила до 28 лютого конкурс на обрання управителя національного парку «Межигір’я».
Читайте також: «Я не уявляла, що в наш час таке може бути»: львівська студентка про Майдан
Андрій Теплий
----------
2019-02-21
ЛКП «Лев» купило обладнання для банку крові (ФОТО)
Для завершення процесу закупівлі всього необхідного обладнання потрібно зібрати ще 120 000 гривень
Численні благодійники долучилися до збору коштів для того, аби створити унікальний банк крові, що допоможе рятувати собак у нашому місті. Загальний бюджет проекту становить майже 300 тисяч гривень, 170,5 тисяч з них вже зібрали та витратили на обладнання.
Читайте також: Лола: історія першої львівської собаки-візитера
Отож, банк крові для собак у Львові вже має:
Цих грошей також вистачило, аби заплатити 50% авансу за центрифугу РС6МЦ з ротором.
Нагадаємо, колір кліпс, якими ЛКП «Лев» маркує цьогоріч провакцинованих собак – змінився.
Мар'яна Галькович
----------
2019-02-21
Скільки учнів у Львові вакцинували від кору за три дні спецоперації
У школах Львівщини триває кампанія з вакцинації дітей проти кору. Тільки 518 дітей зі 13 тисяч на сьогоднішній день вакциновано. 
За три дні найбільше дітей вакцинували у школах Шевченківського, Залізничного та Сихівського районів – 108, 97 та 71 дітей відповідно.
«Вакцинація — це єдиний захист дитини від кору. Одна інфікована людина, хвора на кір, або знаходиться за 3-4 дні до появи клінічних проявів, коли вже є заразною, може інфікувати від 16-ти до 18-ти осіб. В цьому й ризик захворювання, воно дуже легко передається. Процедура вакцинації передбачає первинний огляд сімейного лікаря або педіатра на відсутність протипоказань для вакцинацій на цей момент. Якщо протипоказань нема, проводиться вакцинація, після якої за дитиною протягом 30 хвилин спостерігає лікар. За два роки зроблено понад 59 тисяч вакцинацій, жодної тяжкої реакції не спостерігали», — каже Володимир Зуб, начальник управління охорони здоров’я ЛМР.
У Львові проводять щеплення у поліклініках. Є 30 кабінетів, де можна прийти та отримати вакцинацію, для цього потрібна обов’язкова згода батьків. Кабінети працюватимуть і в суботу.
Читайте також:Через кір на Львівщині за добу шпиталізували 75 людей
«Зараз наймасштабніший спалах кору за всю історію Незалежності. За минулий рік — це 55 тисяч захворілих, на сьогодні, з початку року понад 20 тисяч захворілих. На початку спалаху 30 летальних випадків від кору. Лікування не має. Нічого окрім від кору не захистить, окрім вакцинації. Вакцина є зараз у доступній кількості», — керівник відділу стратегії імунізації центру громадського здоров’я МОЗ України, Олександр Заіка.
Катерина Тополюк
----------
----------
2019-02-22
Майже 500-літній «Апостол» експонують у Львові: ВІДЕО
Поглянути на «Апостола» і ще декілька давніх книг можна у Музеї барокової скульптури Івана-Георга Пінзеля
«Погортати» експонований екземпляр «Апостола» можна на сенсорному екрані, що є частиною виставкового проекту. Також на виставці представлені ще вісім стародруків.
Читайте також: Як реабілітолог з Левандівки став поліцейським (ВІДЕО)
Більше дізнаєтеся на лекціях – 27 лютого, 6 березня, або ж на кураторській екскурсії 28 березня. Всі події почнуться о 16:00.
Юлія Василина
----------
2019-02-22
Міністр Семерак у Львові зробив заяву щодо «хижацьких» вирубок лісу
Ліси на карпатських схилах продовжують зникати, а нечисті на руки бізнесмени – наживатися
Як можна вплинути на ці процеси та що вже робить для уникнення екологічного лиха Міністерство екології та природних ресурсів, в ексклюзивному коментарі Galnet розповів міністр Остап Семерак.
«Державне лісове агентство не підпорядковується Міністерству екології та природи, тому ми дуже обмежені в тих інструментах, які в нас є. На мою пропозицію підпорядкувати це міністерству поки ще немає рішення. Затверджені нові санітарні Правила, вони зробили суттєво жорсткішими правила санітарних рубок, через які якраз і відбувалися ці хижацькі рубки лісу. Ми заборонили будь-які санітарні рубки в об’єктах природно-заповідного фонду, це стосується в тому числі і карпатських лісів. Окрім цього, ми здійснюємо реформу екологічної інспекції, яка повинна це контролювати. Але з 2014 року до 1 січня 2019 року Державна екологічна інспекція не мала можливості здійснювати перевірки, тому що був мораторій на будь-які перевірки, ініційований бізнес-асоціаціями. Для того, щоб вийти в ліс і перевірити, як працюють ті підприємства, що рубають, була настільки складна процедура», – пояснив Семерак.
Міністр каже, сподівається на затвердження нової лісової стратегії, створеної та обговореної спільно з Міністерством аграрної політики та продовольства, яке зараз керує лісовою галуззю.
Читайте також: Від закинутої промисловості до бальнеологічного курорту. Чи скористається Борислав своїми можливостями
Остап Семерак також наголосив на тому, що часто ліси знищують місцеві жителі, які потім і скаржаться на це.
Мар'яна Галькович
----------
2019-02-22
Зима на Львівщині затримається: прогноз на найближчий час
Синоптик Львівського гідрометцентру, Олена Смалюх, розповіла, чого очікувати жителям Львівщини
На вихідних вночі буде морозно. Очікується 5-10 градусів морозу, а місцями 13-15. Вітер північний та північно-західний, у суботу — поривчастий. На дорогах буде зберігатися ожеледиця. Про це у коментарі Galnet розповіла Синоптик Львівського гідрометцентру Олена Смалюх. Далі – повний прогноз.
У суботу, 23 лютого, очікується 1-6 морозу.
У неділю, 24 лютого, вже потеплішає. Буде спостерігатися в горах 2 градуси морозу, а на рівнині — 3 градуси тепла.
На початку тижня, з понеділка, нічні температури будуть спадати, денні – підійматися. Можемо очікувати на повернення прохолодної весни.
Читайте також: Від закинутої промисловості до бальнеологічного курорту. Чи скористається Борислав своїми можливостями
25 лютого буде без опадів, але хмарно з проясненнями. Вітер північно-західного напрямку. Нічна температура – 2-7 градусів морозу, денна – 1-6 градуси тепла.
Наступні два дні можемо очікувати поривчастий вітер.
26 лютого буде без істотних опадів. Вночі 0-5 градусів морозу, а вдень 2-7 градуси тепла.
27 лютого очікуємо опади у вигляді мокрого снігу та снігу. Нічна температура – 0-5 градусів морозу, а денна 0-5 градусів тепла.
Читайте також: У Львові вуличних музикантів обиратимуть онлайн
Як писав Galnet раніше, львівська бабачиха Маруся прогнозує ранню весну. 
Катерина Тополюк
----------
2019-02-22
Львівщина увійшла до п’ятірки лідерів за кількістю розмитнених «євроблях»
На львівських митницях розмитнили понад 12 тисяч автівок
У бюджет це принесло 1 мільярд 400 мільйонів гривень, з них 900 мільйонів надійшли у Пенсійний фонд. Львівщина посіла четверте місце за кількістю розмитнених автомобілів на іноземній реєстрації у пільговий період, який розпочався 25 листопада минулоріч. До топ-п’ятірки митниць також увійшли:
Читайте також: Перевірити платіжки за газ та електроенергію можна у мобільному додатку
Нагадаємо, знижкою змогли скористатися ті, хто до 22.02.2019 подав електронну митну декларацію на бланку єдиного адміністративного документа, до якої не було зауважень (наявні потрібні документи, достатня сума коштів на рахунку тощо).
Мар'яна Галькович
----------
2019-02-22
Мешканець Мостиського району «замінував» Львівський залізничний вокзал
«Мінером» виявився 40-річний неодноразово судимий чоловік
Цю інформацію повідомили у відділі комунікації поліції Львівської області.
Нагадаємо, сьогодні, 22 лютого, чоловік зателефонував у поліцію і повідомив, що Головний залізничний вокзал Львова хочуть підірвати.
На ситуацію зреагували. Правоохоронці обстежили приміщення вокзалу та прилеглої території. Вибухонебезпечних предметів не виявили.Також на місці події працювали експерти-вибухотехніки, кінолог, слідчо-оперативна група, патрульні поліцейські та працівники інших служб.
Вирішується питання про відкриття кримінального провадження.
Читайте також: Реконструкція Двірцевої: Рух автівок до вокзалу обмежать з 1 березня
Катерина Тополюк
----------
2019-02-22
У Львові вуличних музикантів обиратимуть онлайн
Для цього громадська організація «17» запустить у Львові онлайн-платформу
Там обиратимуть музикантів, яким дозволять грати на львівських вулицях, а також їхній репертуар.
Таке рішення прийняв виконавчий комітет Львівської міської ради. З бюджету міста на цю платформу виділять 62 тисячі гривень.
«На цю платформу вони завантажуватимуть свої відеоролики і записи, а конкурсна комісія буде давати чи не давати їм дозвіл на виступи на вулицях міста. Конкурсна комісія складатиметься не з чиновників, а з представників різних культурних середовищ, в тому числі й з музикантів», – розповіла директорка департаменту розвитку Львівської міськради Наталія Бунда.
До кінця жовтня управління культури має підписати договір з громадською організацією.
Читайте також: Від закинутої промисловості до бальнеологічного курорту. Чи скористається Борислав своїми можливостями
Юлія Василина
----------
2019-02-22
Львівські театрали встановлюватимуть рекорд
У театрі Лесі Українки рекорд хочуть встановити до дня народження поетеси
Тому, 23 лютого, о 19.00 разом з усіма глядачами і глядачками встановлять власний рекорд в честь Лесі Українки. У цей день відбудеться наймасовіше синхронне читання її поезії – вірша «Contra spem spero» – під час вистави «Любов».
Про це повідомляє прес-служба ЛМР.
Читайте також: Реконструкція Двірцевої: Рух автівок до вокзалу обмежать з 1 березня
Окрім того, вже на днях презентують відеозапис пісні «Тихо» (на слова віршу Лесі Українки «Якщо прийде журба»), яку команда театру записала спеціально до її дня народження.
Юлія Василина
----------
2019-02-22
Яким буде молодіжний центр у Львові: ВІДЕО
Відкрити МолоДвіж Центр.Львів планують уже цієї весни
У Львові на вулиці Чайковського, 31 відкриють центр для молоді – осередок активних та небайдужих людей, які прагнуть змінювати місто для себе, а себе для міста. Про важливість цього проекту в коментарі для Galnet розповів Олег Малець, менеджер проектів «Інституту міста»:
«Для молоді міста потрібно мати місце, куди можна прийти провести свій захід, провести час з користю. Але, наповнюючи його сенсами, воно переростає в дещо більше і утворюється своєрідна екосистема молодіжного середовища міста, де молодь об’єднується для вирішення певних проблем, розробки стратегій розвитку себе і міста».
Напередодні відбулося відкрите обговорення того, яким молодь Львова уявляє МолоДвіж Центр.Львів. Ідей та запитань пролунало чимало:
Читайте також: «Я не уявляла, що в наш час таке може бути»: львівська студентка про Майдан
Молодь міста цікавить і те, чи будуть усі зони приміщення доступними для людей з інвалідністю, адже МолоДвіж Центр.Львів має бути осередком для творців та творчинь громади.
Мар'яна Галькович
----------
2019-02-22
Від закинутої промисловості до бальнеологічного курорту. Чи скористається Борислав своїми можливостями
Про цілющі властивості бориславських мінеральних вод відомо ще з Радянських часів, але й досі джерела не розробляються
Про проблеми з водопостачанням у Бориславі Galnet писав минулого тижня. Тоді мова йшла про те, з яких причин і з чиєї вини жителі міста отримують воду лише три години на добу. Але це не єдина проблема з водою, яку треба вирішувати у місті. Інша стосується мінеральних вод.
Справа у тому, що ще у 1978-1982 роках Моршинська геологічна партія виявила у Бориславі і його околицях, шляхом розвідувального буріння, 20 джерел мінеральної води типу «Нафтуся» з дебітом 346 кубометрів на добу, а Трускавецькі джерела мінеральної води тоді давали сумарно 41,7 кубометрів.
Читайте також: Як екс-регіонали обкрадають жителів Борислава на воді
Гідрогеологічний висновок на наявність мінеральних джерел у Бориславі складали на замовлення Бориславської міської ради. Метою цього документа була геолого-гідрогеологічна характеристика району Борислава для визначення можливості облаштування найбільш перспективних водопунктів прісних та мінеральних підземних вод. Гідрогеологічний висновок, складений за результатами вивчення, стверджує, що лікувальні властивості води такого типу широко використовуються курортами Шкла та Східниці.
Про ці джерела каже і депутат Бориславської міської ради Ярослав Струс:
«На території нашого міста велика кількість джерел мінеральної води, характеристики якої є навіть кориснішими, аніж у Східниці чи у Трускавці. Про це неодноразово казали науковці ще за радянських часів. Я наводив, як приклад, статті, які були опубліковані в «Нафтовику Борислава» ще у 70-х роках. Це дійсно великий потенціал для нашого міста, яке вже давно втратило промислову велич, і наразі наша економіка потребує нових напрямів. Я переконаний, що Борислав має чудовий потенціал стати гарним рекреаційним курортом, який не поступатиметься своїм сусідам».
Насправді ситуація унікальна – сьогодні все місто потерпає від наслідків сторічного видобутку нафти та неякісного обслуговування свердловин компаніями, які видобуток здійснювали. Утворюються витоки нафти, супутній газ, який не збирається належним чином, загрожує здійняти у повітря півміста, нафтопровід періодично протікає, бо не робиться належне обслуговування. Негативний вплив розроблення і експлуатації Бориславського нафтового родовища позначився на всіх навколишніх екологічних системах і їх складових — атмосферному повітрі, ґрунтах, водних ресурсах, рослинному і тваринному світі.
Істотних забруднень під час розроблення нафтового родовища зазнали водні ресурси Борислава. Велика кількість нафтовидобувних об’єктів була близько русла річок, з яких нафта потрапляла безпосередньо у воду. Також горбистий рельєф Борислава сприяв тому, що нафта з будь-якого місця родовища потрапляла у поверхневі водойми. Часто у р. Тисменицю потрапляла така велика кількість нафти, що, досягнувши течії Дністра, забруднювала цю велику ріку на значному відрізку. Усі ці проблеми і досі не вирішені. Хоча такі спроби були.
Читайте також: Жінку на Львівщині змушували жебракувати майже два роки
Так, до прикладу, ще у 2012 році, після чергової аварії на одній зі свердловин, депутати Бориславської міської ради прийняли на сесії «Звернення щодо подолання екологічних та соціальних наслідків довготривалого видобутку нафти та озокериту на території м. Борислава Львівської області та у зв’язку з аварією на нафтовій свердловині № 494 16.07.2012 р. в місті Бориславі». У цьому документі депутати просять у Президента України Віктора Януковича, голови ВРУ Володимира Литвина та Прем’єр-міністра України Миколи Азарова сприяння щодо розроблення та впровадження «Державної цільової програми подолання екологічних та соціальних наслідків довготривалого видобутку нафти та озокериту на території м. Борислава Львівської області» з визначенням реальних джерел її фінансування. Станом на 2012 рік мова йшла про необхідність суми у 56 мільйонів гривень.
Усі ці події свідчать про те, що подальший промисловий потенціал міста під великими сумнівами. Натомість, з’являються інші можливості. І це саме та історія, коли нафта посприяла утворенню справжніх природних багатств у місті.
Справа у тому, що мінеральні води типу «Нафтуся» виникали шляхом складних хімічних підземних процесів упродовж сторіч. І надважливу роль тут зіграли саме нафтові поклади, які і формували особливо насичений солями і мінералами склад води.
Читайте також: Популістичні політики, євреї у владі та вибори. Про що Портніков говорив у Львові
 
Також особливу цінність для міста становлять джерела біля озокеритової шахти, яка наразі не працює. Науковці стверджують наступне:
«Дуже цінною мінеральною водою є сірководневі води озокеритових шахт, які у великій кількості відкачуються насосами з шахт на поверхню. Проведені аналізи показали, що вода з озокеритної шахти – це сульфідна вода середньої мінералізації хлоридно-натрієво-кальцієвого типу з підвищеним вмістом гідрокарбонатів та кремнієвої кислоти».
А зважаючи на те, що корисні і лікувальні властивості мінеральних вод такого типу вже давно доведено, це є підставами для того, щоб розробляти вищевказані джерела та перетворювати їх з закинутих потічків на облаштовані джерела з дотриманням усіх екологічних та санітарних норм.
Читайте також: Фрески, математика єзуїтів і столітній орган: що приховують галереї Гарнізонного храму
Чи вдасться побудувати бальнеологічний курорт?
На жаль, майже всі джерела перебувають у занедбаному стані, не складено гідрогеологічні карти цих джерел, не ведуться профілактичні роботи з підтримки їх водоносності. Не визначено й охоронні зони кожного джерела, у районі яких категорично забороняється будь-яке будівництво, що може призвести до порушення водяного мінералізованого пласту та до зникнення джерела.
Депутати, у свою чергу, запевняють, що всі ці проблеми можна вирішити і налагодити постачання мінеральних вод Борислава навіть у промислових масштабах:
«Усе це можна зробити. Та для цього потрібно не тільки бажання, але й значний фінансовий ресурс. Адже для проведення такого водоводу мають бути прокладені спеціальні труби, щоб мінеральна вода не вступала у реакцію з побічними матеріалами. Ми працюємо над цим. Так, потрібні інвестиції не тільки приватні, але й державна підтримка. Та для того, щоб зацікавився інвестор, ми повинні мати реальну основу: все задокументувати, облаштувати джерела, підготувати інвестиційні пропозиції, як справжні господарі на своїй території. Коли інвестор, а це приватний капітал, буде бачити, що все задокументовано, що є всі необхідні наукові висновки щодо лікувальних властивостей наших джерел, що місто створило передумови для розвитку у цьому напрямі, тоді він захоче вкласти реальні кошти у реалізацію конкретних проектів», – запевняє Ярослав Струс.
Читайте також: У підвішеному стані: що стоїть на заваді відкриття кінотеатру «Копернік»
Та усі ці питання планують вирішувати поступово. Як запевняють у міськраді, наразі створили комунальне підприємство «Надра Борислава», яке в подальшому має взяти на облік та унормовувати всі джерела мінеральних вод у Бориславі.
Але наразі залишається лише сподіватися, що Борислав з закинутого індустріально-промислового центру зможе перетворитися на рекреаційний курорт світового рівня, і паралельно вирішити власні економічні, соціальні та екологічні проблеми.
Читайте також: Президент Європарламенту зачитав вірш львівської поетеси: Реакція
Вероніка Міронова
----------
----------
2019-02-23
«Знімай хутро назавжди!»: львів’ян кличуть на антихутряну акцію
Завтра у Львові відбудеться всеукраїнська акція. Долучитися зможе кожен небайдужий
У неділю, 24 лютого, о 12 ранку, організатори запрошують охочих приходити до міської Ратуші. За ініціативою UAnimals антихутряні акції одночасно відбуватимуться в найбільших містах країни.
«Вже кілька років в Україні триває боротьба за гуманність та відмову від натурального хутра. Учасниками акції будуть небайдужі люди та львівські зоозахисники. Вона буде проходити у формі мітингу близько 1,5 години, з плакатами та спікерами», — розповідає зоозахисниця Оксана Джус.
Читайте також: Майже 500-літній «Апостол» експонують у Львові: ВІДЕО
Організатори наголошують, що хутро личить лише тваринам. Виокремлюють три основні цілі акції – це закликати українців відмовитися від натурального хутра, закликати депутатів заборонити в Україні хутряні ферми, закликати дизайнерів та магазини відмовитися від використання та продажу натурального хутра.
Під час акції відбуватиметься збір підписів під закликом «Зняти хутро назавжди!».
Додамо, що акція створена за ініціативою UAnimals. Це всеукраїнський гуманістичний рух, який бореться за права тварин. Зоозахисна ініціатива була створена у 2016 році громадським активістом Олександром Тодорчуком. До акцій та ініціатив руху за гуманність долучаються, зокрема такі зірки, як Святослав Вакарчук та Христина Соловій.
Читайте також: У Львові вуличних музикантів обиратимуть онлайн
Катерина Тополюк
----------
2019-02-23
У Львові для туристів створять аудіогід про скульптури Пінзеля
Займатиметься цим громадська організація Мистецька рада «Діалог»
Орієнтований він не лише на туристів з інших країн, а й з України.
«У додатку розкажуть у яких місцях у Львові розміщені скульптури. Аудіогід ми інтегруємо у наш мобільний додаток, який можна завантажити безкоштовно. Аудіогід буде доступний декількома мовами – українською, німецькою, польською, англійською і чеською», – розповів голова Мистецької ради «Діалог» Григорій Семенчук.
Читайте також: Міністр Семерак у Львові зробив заяву щодо «хижацьких» вирубок лісу
Вартість проекту – понад 100 тисяч гривень. З них 50 тисяч виділили з міського бюджету Львова. Гроші потрібно заплатити не лише перекладачам і науковцям, які напишуть текст для аудіогіду:
– Ще є запис аудіогіду, обробка звуку та інтеграції гіду в мобільний додаток. Насправді проект має більшу суму. Це, по-моєму, більше 100 тисяч гривень.
За словами пана Семенчука, аудіогід з’явиться у додатку приблизно за 7-8 місяців.
Юлія Василина
----------
2019-02-23
Країна бідних щасливих людей: М’янма
Влад Куций – професійний експедиційний фотограф, у морозному Львові він розповів про свою експедицію до теплих азійських країн
Раніше Galnet писав про те, як Влад їздив в експедицію до племені канібалів, сьогодні розповімо про враження українського фотографа від подорожі у М’янму. Далі – пряма мова.
Одна така подорож планується близько двох місяців. Вартість експедиції близько 2 тис. доларів. Це враховуючи, що ми вже втратили більше грошей, щоб дізнатися, де можна зекономити. Електронна віза в М’янму на 28 днів виготовляється протягом 3 робочих днів. Ціна – 50 доларів. Із Києва у Янгон летіти туди і назад (з пересадкою в Катарі) виходить 750 доларів з людини.
М’янма – країна у південній Азії. Межує з такими туристичними країнами як Індія, Лаос, Бангладеш та Китай. Це країни, де неможливо загубитися. А М’янма відкрилася для туризму лише близько десяти років тому. Відповідь на запитання «чому так» можна знайти у фільмі «Леді». У країні правила воєнна хунта.
Читайте також: Жінку на Львівщині змушували жебракувати майже два роки
На кордоні з Китаєм та Лаосом є такі племена, про які майже не знайдеш інформації в інтернеті. Ще в Папуа нам фіксер розповідав, що він знайшов невідомі раніше племена на острові, але ні за що не стане розповідати про них. Як тільки влада дізнається, їх просто знищать.
Читайте також: «Їхня валюта – це зуби собак». Як український фотограф їздив в експедицію до племені канібалів
У М’янмі племена не настільки дикі, як в Папуа. Але на певній території вони живуть в ізоляції, бо там вирощується опіум. Ця країна друга у світі після Афганістану за експортом опіуму. І щоб потрапити на ці території, необхідно мати дозволи та проходити блокпости.
Усі жителі країни – буддисти. Кожен тамтешній за своє життя повинен принаймні місяць пожити як монах. Монахи ходять по вулицях із глечиками, їх годують всі перехожі. Тут дуже помітна любов до своєї культури та релігії. Люди живуть дуже бідно, але при цьому щасливо.
Янгон – місто пагод (Пагода – буддистська чи індуїстська споруда культового призначення). Їх там більше 2500. Раніше було близько 6 тис., але їх руйнують землетруси.
Над містом можна піднятися на повітряній кулі. З людини – 350 євро.
Пересуваються по місту на велосипеді або електробайку. Байк на 8 годин коштує 5-6 доларів. І ще один раз платиш 35 євро за археологічний дозвіл на в’їзд у місто. Зараз його обмежили до 3 днів, зате можна все об’їхати і подивитися.
На фото найдовший і найстаріший тиковий міст у світі, побудований без жодного цвяха. Станеш на півтори години біля того моста – і от тобі всі жанрові картинки, які хочеш. Заважають цьому процесу тільки китайці. Усі мандрівники це знають. Здається, вони фотографують переважно те, що знімають європейці. У мене є свій метод боротьби з цим – я починаю фотографувати асфальт чи будь-що, що є під ногами. І одразу всі китайці підбігають і починають знімати те ж саме. І доки вони зайняті, я спокійно роблю свої кадри.
Читайте також: Президент Європарламенту зачитав вірш львівської поетеси: Реакція
 
Тут можна зайти у будь-яку школу, всі ставляться до цього добре. Діти дуже раді спілкуванню з іноземцями, так вони практикують англійську. В одному приміщенні може бути одразу п’ять класів, які розділені перегородками з дощок, один-два вчителі бігають між «класами». Проте всі старанно вивчають англійську.
У Мінгуні розташована знаменита біла пагода.
У М’янмі люди доброзичливі, часто усміхаються. Попри те, що живуть дуже бідно і не мають заощаджень на майбутнє. Вони заробляють кілька доларів за день, і ці ж гроші витрачають на життя. Живуть сьогоднішнім днем. Однак, усі перехожі тобі усміхаються і виглядають щасливими. І коли я приїжджаю після Азії додому, то маю одне правило – десь із тиждень не заходити у наш громадський транспорт. Сподіваюся, що і ми колись будемо усміхатися просто так і радіти дрібницям.
Читайте також: Від закинутої промисловості до бальнеологічного курорту. Чи скористається Борислав своїми можливостями
У цій країні був 4G ще до того, як в Україні з’явився. Сімка з інтернетом коштує 10 доларів. А в Папуа зв’язку у джунглях зовсім не було. Зв’язок був там тільки у столиці, і теж 4G.
На озері Інле люди будують будинки на палях, розбивають плавуючі городи, де вирощують томати і продають по всій країні. Люди тут можуть цілий рік не ступати на ґрунт. У них тут і школи, і лікарні, і готелі, і ринки на воді. Якщо погано прив’язав свій будинок, то він може попливти.
Воду в усіх країнах Азії треба купляти очищену. Місцеві жителі також не можуть набирати воду будь-де.
Племенам не можна привозити мило, бо вони його просто з’їдають.
Цукерки теж небажано дарувати, хіба що такі, які не псуватимуть зуби.
Усі фото – Влад Куций в Instagram.
Читайте також: Майже 500-літній «Апостол» експонують у Львові: ВІДЕО
 
Ріна Ісаєва
----------
2019-02-23
17 додаткових потягів від «Укрзалізниці»: Перелік
Такий подарунок компанія зробила до 8 березня
«Укрзалізниця» призначила 17 додаткових поїздів на найпопулярніші напрямки, повідомили на сайті компанії. Курсуватимуть вони з Києва до Львова, Дніпра, Ужгорода та Чернівців.
Отож, перелік:
Читайте також: Перевірити платіжки за газ та електроенергію можна у мобільному додатку
Квитки на додаткові поїзди вже можна придбати, а компанія працює над тим, аби додати ще декілька рейсів.
 
Андрій Теплий
----------
2019-02-23
У Львові відбудеться виставка, яка завершилась скандалом у столиці
Аналогічну виставку, яка експонувалась у столичній підземці, закрили достроково через вандалізм
ОНОВЛЕНО: Виставку скасували.
Відомий український ілюстратор Олександр Грехов зобразив Тараса Шевченка у різних образах – співака Елвіса Преслі, головного героя «Піратів Карибського моря» Джека Горобця, «Людини-павука» та мексиканської художниці Фріди Кало. 
«Проект «Квантовий стрибок Шевченка» – це сплав вільнодумства та науки, це спроба осучаснити старе та архівувати популярні культурні образи. Це мандрівка у часі, просторі, вимірі з українським Вергілієм – Тарасом Григоровичем, це незабутній «тріп», де глядач бере на себе роль самого Шевченка», – йдеться на порталі Читимо.
Читайте також: Фрески, математика єзуїтів і столітній орган: що приховують галереї Гарнізонного храму
Виставка триватиме з 1 по 14 березня у мистецький галереї «Книжковий ЛЕВ» (пр. Шевченка, 14).
Мар'яна Галькович
----------
2019-02-23
Сьогодні у Львові буде тиха акція-протест «Звільніть Крим!»
Участь візьмуть переселенці з півострова
Акція-протест пройде на площі перед Оперним. Триватиме півгодини – 14-14:30.
А о 16:00 буде спільний молебень у «культурному центрі кримських татар у Львові».
П’яту річницю опору окупації Кримського півострова Російською Федерацією відзначатимуть 26 лютого. На цей день також заплановані події, повідомляє музей «Територія терору».
Читайте також: Від закинутої промисловості до бальнеологічного курорту. Чи скористається Борислав своїми можливостями
До слова, понад 70 політв’язнів Криму утримуються за ґратами в російських в’язницях. З 2014 року 18 осіб були знайдені мертвими, а 17 людей зникли безвісти на території тимчасово окупованого Криму і їхня доля залишається невідомою понині. Окупант заборонив Меджліс — представницький орган кримськотатарського народу, у порушенні колективних прав кримських татар. Ці та інші незаконні дії окупаційної влади перетворилися в справжню трагедію, передусім, для корінного народу Криму. 113 дітей у Криму залишилися без батьків і годувальників. Порушення прав людини здебільшого торкнулися кримських татар, які продовжують чинити ненасильницький опір окупації.
Юлія Василина
----------
----------
2019-02-24
Президентський візит
Як Червоноград готувався до зустрічі з Петром Порошенком – репортаж Galnet
На Вічевій площі Червонограда прогулюються жінки з маленькими дітьми, на роверах розсікають місцеві хлопчаки. Про візит президента у місті знає кожен – звістка розлетілась, як брехня по селу. На великій сцені перед Народним домом налаштовує апаратуру група «Мандри» на чолі із незмінним фронтменом Сергієм Фоменком. Мешканка міста Оксана Погранична присіла на встановленій напередодні лавочці. Спокійному сну її маленької радості у колясці репетиція музикантів не заважає.
– Ці лавочки на площі вставили кілька днів тому – як тільки почули про приїзд президента, – усміхається Оксана. – Ми тут гуляємо постійно. Частіше – біля пам’ятника Шевченку. Там багато голубів. Дітям подобається.
Загалом на площі встановили вісім дерев’яних лавок. Кожна з них обладнана пристроями для зарядки телефонів. Поруч «виросло» і декілька новеньких смітників. За два дні до приїзду Петра Порошенка місцеві комунальники теж вирішили проявити ініціативу. Ні сіло ні впало взялися білити бордюри та елементи огорожі. Байдуже, що під дощем. Совкові методи облагородження міста мешканці фотографують і висміюють в соцмережах.
В агітаційних бордово-білих наметах з лозунгом «Ми йдемо своїм шляхом!» кажуть, що виступ президента заплановано о четвертій. Мешканки Червонограда Наталія Чорногіль та Майя Музика одягнені у партійну символіку. Жінки роздають кольорові газети з обличчям гаранта на першій сторінці. Побачивши диктофон, наввипередки запевняють – за свою роботу нічого не отримують.
– Ми – волонтери, – каже пані Наталія – Чого нам вдома сидіти? От вирішили прийти, з людьми поговорити, президента побачити. Нічого за то не отримуємо!
Біля намету проходить чоловік у сірій куртці і сивиною на скронях.
– А шо, гречки не даєте? – каже.
– Та що ви таке кажете! – емоційно обурюються жінки. – Беріть газету, вдома почитаєте.
Чоловік, не спиняючи ходу, відмахується рукою. Мовляв, навіщо мені ваша макулатура.
За півгодини до початку заходу на площі стає більш людно. 58-річна Ольга Ковальовська розповідає подругам, як вночі комунальники ремонтували жахливу дорогу при в’їзді у місто, а також «латали» деякі міські вулиці.
– Знайомі повертались з роботи пізно вночі – бачили, як латались ями, – каже жінка. – Після зими та дорога зовсім негодяща. На що йдуть наші податки – поняття не маю! Оце трохи попідсипають, щоб президент проїхав, і на тому закінчиться.
Чотири кілометри дороги при в’їзді до Червонограда є головним болем місцевих чиновників. Після зими її взагалі важко назвати проїзною. Щоб дізнатись, чи справді комунальники проводили так званий ямковий ремонт на цій ділянці перед візитом гаранта – телефоную міському голові Червонограда Андрію Залівському.
– Львівську вулицю ніхто не латав, – каже мер. – Підсипали ямки – погода дозволяла. Але ямки підсипаються кожного разу, коли є сприятливі умови. І це не тільки для президента. Мешканці хіба не їздять тими дорогами? Всі їздять. Як тільки з’явилась плюсова температура, десь холодним асфальтом заклали, десь підсипали від фрезованим матеріалом.
Попри яскраве сонце, на вулиці – собачий холод, а термометр на телефоні показує 4 з мінусом. Рівно о четвертій на сцену запрошують групу «Мандри». Музиканти відпрацьовують на трієчку. Починають без реверансів – з культової «Не спи, моя рідна земля». Але кількатисячна публіка на міській площі – чи то справді сонна, чи то геть задубіла від холоду – вітає колись протестних рокерів скромними оплесками.
Поки дограють «Мандри», за сценою викурює цигарку режисер Ахтем Сеітаблаєв. У своєму виступі він передає вітання червоноградцям із сонячного Бахчисарая у Криму. У коментарі Galnet режисер не приховує симпатій до діючого президента.
– Я підтримую Петра Олексійовича, – каже Сеітаблаєв. – Це єдиний кандидат із незмінним курсом на Євроінтеграцію і співпрацю з НАТО. Не бачу на головній посаді країни когось іншого. Постійно подорожую країною, спілкують з військовими і волонтерами – бачу, як змінюється країна. Водночас чітко розумію, що багато чого ми не встигли зробити за ці 5 років.
– Чи отримують артисти гонорари за участь в агітаційних заходах?
– Не можу відповісти за всіх. Кажу за себе: я не отримую.
Артисти виступили, а президента й далі немає. Запізнюється. Послухати очільника держави на плащу прийшло понад 5 тисяч людей. Більшість – з цікавості. Але у дворах стоять заховані від уважного ока жовті «шкільні» автобуси. Подейкують, ними привезли працівників кількох державних підприємств.
Житель Червонограда Богдан Буй каже, що президент завітає у місто вперше. Політики гаранта чоловік не підтримує, але гріх на президента не подивитись, якщо той приїжджає в гості. Каже, запитав би в Петра Порошенка про українсько-російські відносити в економічній сфері, які досі активно тривають.
Президентський кортеж із чорних «Мерседесів», тонованих джипів і мікроавтобусів, поліцейських автомобілів обминає широчезні ями розбитої вщент вулиці Львівської і нарешті показують на центральній вулиці. Петро Порошенко виходить з машини разом з дружиною і крокує у напрямку сцени. Дорогою тисне протягнуті з натовпу руки і ощасливлює кількох дітей омріяними селфі. Охорона мало не вибиває з рук фотоапарата.
Вже під час виступу до журналіста Galnet двічі підходять правоохоронці з проханням показати журналістське посвідчення. Спершу російськомовні працівники управління державної охорони, згодом – місцевий майор поліції. Вибачте, такий захід – пояснюють.
Президент говорить впевнено і довго. Майже 40 хвилин. За лаштунками сцени його не слухають – голова Львівської ОДА Олег Синютка та прес-секретар Святослав Цеголко спілкуються про щось своє.
Перед приїздом Петра Порошенка до Червонограда шахтарям повністю виплатили заборговану зарплату за грудень. Напередодні, 22 лютого, на рахунки ДП «Львіввугілля» надійшло 40,3 млн грн. Відтак агітаційного заходу ніхто не псував. За винятком одного пенсіонера, який час від часу перебивав президента вигуками з першого ряду. Порошенко перевів інцидент на жарт.
Окрім деталізації перемог, планів та передвиборчих обіцянок, президент висловився і про жахливу червоноградську дорогу, якою їхав у місто. Сказав, що дав вказівку обласному керівництву відремонтувати дорогу до кінця року.
– Коштів міського бюджету на ремонт дороги недостатньо, – розповів у коментарі Galnet міський голова Андрій Залівський. – Напевно залучатимуться додаткові кошти. Ця дорога – не лише наша проблема. Вона входить до складу дороги Ковель – Жовква, по ній постійно їздить великогабаритний транспорт.
Захід закінчується спільним виконанням гімну. Петро Порошенко зі своїм оточенням знову проходить крізь натовп охочих поздоровкатись з президентом. На прощання він махає рукою і зникає за дверима чорного авто. Кортеж вирушає до Жовкви – там наступний агітаційний захід, який у президентській адміністрації, ясна річ, назвуть робочою поїздкою на Львівщину.
Фото: Орест Дрималовський
Орест Дрималовський
----------
2019-02-24
Газ, торгівля людьми та фрески: головне за тиждень від Galnet
А ще про бориславську воду, подорожі та бурхливі дні на Майдані 
У щоденному вирі інформації можна проґавити щось справді важливе. Galnet підготував для читачів підбірку найрезонансніших і найцікавіших матеріалів, опублікованих цього тижня.
Анну зі Львівщини змушували жебракувати майже два роки. Про жахи, які довелось пережити цій жінці, вона розповіла нашій журналістці Катерині Тополюк.
Тарас Леськів розповів нашій Юлі Василині про свою роботу до служби у поліції і не тільки:
Професійний експедиційний фотограф Влад Куций, у морозному Львові, розповів про свою експедицію до теплих азійських країн. Про особливості життя у М’янмі читайте просто зараз.
У «Львівгаз збуті» пояснили, чому приходять СМС про борг, а Національна комісія, що здійснює регулювання у сфері енергетики і комунальних послуг створила мобільний додаток «Енергетика онлайн», який допоможе українцям перевіряти свої платіжки.
У Львові експонують «Апостол» Івана Федорова, цьому примірнику вже 495 років. Поглянути на «Апостола» можна у Музеї барокової скульптури Івана-Георга Пінзеля, або ж просто зараз подивитися наше відео.
Наша Вероніка Міронова дізналася про ще одну проблему Борислава, яка стосується мінеральних вод. Чи зможе скористатися місто своїми можливостями і стати бальнеологічним курортом – читайте тут.
А наприкінці тижня до Львова завітав міністр екології та природних ресурсів Остап Семерак. Окрім розмов про будівництво сміттєпереробного заводу, встиг зробити заяву про «хижацькі» вирубки лісів.
Прогулявся галереями Гарнізонного храму та дізнався, що ж вони приховують наш Орест Дрималовський. Усе найцікавіше про таємну каплицю з недослідженими розписами, понівечений орган, що звучав як військовий оркестр та унікальні фрески на стінах він переказав для вас у своєму матеріалі.
Отож, тиждень видався багатим на цікаві історії та насичений важливими подіями. 20 лютого ми згадували Героїв Небесної Сотні, та з трепетом слухали тих, хто повернувся додому.
Мар'яна Галькович
----------
2019-02-24
«З дітьми сидіти набагато тяжче, ніж в офісі»: львів’янин розповів про своє життя у декреті
Львівський татусь вирішив допомогти дружині та відпочити від звичної роботи і пішов у декретну відпустку. Про своє життя тато у декреті розповів Galnet 
Роман Чорний — тато в декреті, який зовсім не шкодує про свій вибір. Чоловік є багатодітним батьком, одного дня прийшов на роботу та написав заяву на декретну відпустку, яка має тривалість 3 роки. Тож, у декреті Роман вже 1 рік та 2 місяці.
 — Працював у великій фінансовій структурі. Дуже любив роботу, але мені стало в офісі нецікаво. В якийсь момент мене почала виснажувати робота. Вирішив, що в житті потрібно щось змінювати. Надихнула ще й дружина, точніше, книга, яку вона подарувала, — «Тато в декреті» Артема Чапая. Коли йшов, то не думав за що я буду жити. Я тільки знав, що допомога буде потрібна вдома, бо з трьома дітьми складно, — розпочав свою розповідь Роман.
Читайте також: Майже 500-літній «Апостол» експонують у Львові: ВІДЕО
Чоловік розповідає, що перший час взагалі не розумів, що з ним відбувається. Вдома він постійно не один, з ним жінка Ярина. Вони разом розвивають її справу, вона — дизайнер етно-одягу. Домашні обов’язки чоловіка не лякають.
 — Вся домашня робота подобається, немає такого, що я себе примушую щось робити. Беруся за неї із задоволенням. Вона у нас розподіляється на двох з дружиною. Все ж, я хочу наголосити, що це тяжкий труд. Вдома з дітьми сидіти набагато тяжче, ніж в офісі, — додає пан Роман.
Чоловік відверто зізнається, що троє дітей, то складно, але про свої будні розповідає із захватом:
 — Будні у мене прекрасні. Окрім найменшого сина Яреми, маю ще двох – Марка та Левка. Вони навчаються у різних школах, тому ранок розпочинається з того, що потрібно завезти їх до навчального закладу. Коли тепло, до шкіл добираємося всі разом на велосипедах. Коли повертаюся додому, перше, що роблю – п’ю каву. Ми з жінкою робимо це стабільно більше року щоранку. Коли прокидається найменший, починається рух.
Батьківську увагу отримує не лише наймолодший син, а й старші діти — зараз вони відчувають присутність тата у своєму житті набагато більше, ніж раніше.
 — Коли вони були менші, я практично не відвідував тематичні вечори дітей, а зараз є така можливість. Я приходжу до дітей на свята, відводжу на спортивні заняття. Якщо є гарна погода, їдемо в Карпати на вихідні. Якщо у Львові, то часто ходимо гуляти. Старші хлопці беруть ролики, велосипед. Для мене проведення з ними часу, особливо, коли вони чемні, – це для мене щастя, я кайфую, — додає Роман.
Читайте також: Яким буде молодіжний центр у Львові: ВІДЕО
Декретна відпустка не означає, що можна забути про особисте життя. Чоловік зараз активно займається музикою. З друзями має свій гурт: вони разом записують диски, планують гастролі. Звісно, часу не так багато як раніше, але вистачає і на особистий відпочинок.
За словами Романа, він жодного разу не пошкодував про своє рішення піти у декретну відпустку:
 — Не знаю, як буде, коли закінчиться декретна відпустка, але раніше терміну повертатися на роботу не планую. Маю сподівання, що наша з жінкою справа буде процвітати. Відпустка навчила мене бути більш спокійним, почав дивитися на багато речей по-іншому.
Читайте також: ЛКП «Лев» купило обладнання для банку крові (ФОТО)
Катерина Тополюк
----------
2019-02-24
Підготуватися до ЗНО можна безкоштовно та ефективно
Студія онлайн-освіти EdEra та громадська спілка Освіторія розробили декілька онлайн-курсів підготовки до тестування
Новим курсом для випускників від розробників став безкоштовний онлайн-курс для підготовки до ЗНО з історії України. Навчання буде доступне за цим посиланням вже з 28 лютого.
«Як щодо подорожі Україною, довжиною більше мільйона років? Подорожі з мільярдом нових імен, подій, визначень, карт, пам’яток і портретів?Цей спецпроект – щоб кожен міг вивчити історію України та підготуватися до ЗНО. Лайфхаки, відео, подкасти, тексти та тести», – йдеться в описі курсу.
Нагадаємо, раніше EdEra та Освіторія запустили безкоштовний онлайн-курс для підготовки до ЗНО з математики.
Читайте також: Пільг не буде. Міносвіти відповіло на головні запитання про ЗНО 2019
До слова, з 2021 року ЗНО з математики стане обов’язковим для всіх, хто здобуває повну загальну середню освіту.
 
Андрій Теплий
----------
2019-02-24
У Дрогобичі громада може впливати на рішення ради та виконкому онлайн
Запрацював новий інструмент електронної демократії – е-консультації з громадськістю
Тепер в онлайн-режимі можна висловлювати свої думки, пропозиції щодо нормативних актів, які виносяться на розгляд сесії Дрогобицької міської ради та виконавчого комітету. Пропозиції та обговорення чиновники будуть враховувати під час прийняття остаточного рішення в їхній подальшій роботі, повідомив керівник відділом ІТ Станіслав Гайдер.
Опитування громадян, обговорення нормативних документів та е-консультації мають допомогти громаді та владі об’єднатися для того, аби забезпечити розвиток міста. Користуватися новим сервісом можна просто зараз.
Читайте також: Перевірити платіжки за газ та електроенергію можна у мобільному додатку
✅Електронного обговорення нормативно-правового акту – це оприлюднення проекту нормативно-правового акту органами місцевого самоврядування з можливістю коментування документу учасниками е-консультації та внесенням власних коментарів.
✅Електронного опитування – це проведення опитування задля виявлення громадської думки з питань, віднесених до відання місцевого самоврядування. Електронне опитування може мати як просту форму (певна кількості питань із закритим переліком варіантів відповідей, опитувальник з одним варіантом відповіді, з декількома варіантами відповіді) так і складну форму (опитувальник з можливістю редагуванням відповідей; з налаштуванням діапазону балів оцінки або рейтингування).
✅Електронної консультації з громадськістю – це оприлюднення пропозиції щодо вирішення певного питання з можливістю коментування учасниками е-консультації та внесенням власних коментарів.
Читайте також: Країна бідних щасливих людей: М’янма
Мар'яна Галькович
----------
----------
2019-02-25
Інформацію про порушення на виборах МВС моніторитиме онлайн
На віртуальній карті вже зображені порушення, що сталися на Львівщині
Міністерство внутрішніх справ України запустило систему онлайн-моніторингу, яка допоможе оперативніше відстежувати порушенння на виборах. Про це повідомив глава МВС Арсен Аваков.
За словами міністра, станом на 24 лютого правоохоронці зареєстрували 1 871 звернення про порушення, які стосуються виборчої кампанії. За цими фактами вже відкрили 89 кримінальних проваджень. Більшість скарг від українців стосуються підкупу виборців, але є й інші:
«Друге – заяви про незаконну зовнішню рекламу, третє – хуліганство, коли втручаються в хід мітингів», – підкреслив Аваков.
У цій онлайн-системі можна також переглянути статистику за такими видами порушень виборчого законодавства, як:
Читайте також: Газ, торгівля людьми та фрески: головне за тиждень від Galnet
Що стосується Львівщини, то порушення, які за класифікацією належать до останнього виду, зафіксували у Львові та Городку.
Мар'яна Галькович
----------
2019-02-25
Лабораторія львівської школи увійшла до міжнародної мережі навчальних лабораторій
Лабораторія на базі школи №62 – перша українська шкільна лабораторія майбутнього, яка увійшла у міжнародну мережу Future Classroom Lab. Зараз мережа об’єднує 34 сучасні лабораторії у всьому світі
Вчителька львівської школи №62 Ольга Доскочинська створила на базі кабінету інформатики Українську лабораторію майбутнього (Ukraine Future Classroom Lab) і перемогла з цим проектом у міжнародному конкурсі творчих проектів Stem Discovery Week та STEM Ahead Competition у Брюсселі. Як рухалась до цього успіху і що дає львівській школі №62 новий статус, – Ольга Доскочинська розповіла Galnet. Далі–пряма мова.
Читайте також: «З дітьми сидіти набагато тяжче, ніж в офісі»: львів’янин розповів про своє життя у декреті
Почалось усе з того, що з лютого 2016 року ми з командою учнів взяли участь у Всеукраїнському міжшкільному інноваційному проекті «Школа SMART: Arduino & Raspberri Pi – школа для учнів, батьків, вчителів». Головна мета цього проекту – втілювати в життя концепцію розвитку Інтернету речей (IoT) за допомогою мікроелектроніки. Школярі навчаються створювати «розумні» модулі для навчального закладу. Завдяки такій ініціативі, «розумні» школи із сенсорами, датчиками та іншими пристроями IoT – вже не фантастика, а реальність. В рамках проекту «Школа SMART» нам з учнями , за великої підтримки батьків, у рамках шкільного курсу вдалось збудувати STEM- проект «Жива вертикальна картина».
За допомогою плат Arduino & Raspberri Pi ми створили:
– контролер спостереження за рослинами у кабінеті інформатики. Таким чином ми задіяли міжпредметні зв’язки – біологія, природознавство, фізика, інформатика та основи здоров’я.
– контролер температурного режиму і вологості у кабінеті інформатики (алгебра – робота з графіками, побудова діаграм; фізика – робота з мікросхемами; інформатика – програмування, робота в Інтернеті, робота з базами даних та інші науки).
– також ми створили роботів.
Під час реалізації STEM-проекту «Жива картина », основним моїм завданням було познайомити учнів з основами електроніки, показати для чого потрібне програмування, показати на практичному досвіді зв’язок таких наук, як інформатика, математика, фізика, біологія, природознавство, основи здоров’я.
Читайте також: Жінку на Львівщині змушували жебракувати майже два роки
Мені випала нагода пройти навчання у лабораторії майбутнього класу у Брюсселі. Під час навчання я відчула себе сучасним учнем і одразу ж загорілась створенням такої ж освітньої лабораторії і для наших школярів. Я мріяла відкрити сучасний освітній STEM-центр (Українську лабораторію майбутнього) у львівській школі.
На той момент це була лише мрія. Але мрія, яка мала всі шанси стати реальністю і від якої я не готова була відмовитись. Тим більше, що у нас з учнями вже був досвід співпраці у «Школі Smart» і результат – проект «Жива картина» із використанням плати Arduino та Raspberry Pi.
Читайте також: Творці ліків: як львівські фармацевти працюють над розробкою нових лікарських засобів
Ми розпочали із участі у хактоні EduHack «Технології. Як реалізувати цифрову компетентність у школі?», який організував Центр інноваційної освіти «Про.Світ» у партнерстві з Управлінням інформаційних технологій департаменту розвитку Львівської міської ради, компанією N-iX, за підтримки Управління освіти департаменту гуманітарної політики Львівської міської ради та GoFundEd.
Ми увійшли у трійку переможців і скористались можливістю завершити свій проект на краудфандинговій платформі GoFundEd. Нам необхідно було зібрати 37 тисяч 75 гривень. У нас знайшлось 7 доброчинців, які пожертвували цю суму. Особисто хочу подякувати кожному із наших меценатів – Марку Зархіну, Тарасу Юринцу, Олесеві Добосевичу, Андрію Табачину, Андрію Когуту та Ярославу Любінцю, який «врятував ситуацію» в останні хвилини.
Читайте також: Котяча мама: сихівчанка взяла під опіку понад двадцять котів
На цьому ми також вирішили не зупинятись. І наступна вершина, яку ми здобули із нашою лабораторією – перемога у європейському конкурсі творчих проектів Stem Discovery Week та STEM Ahead Competition, під егідою European Schoolnet. Ми створили у Львові першу в Україні шкільну лабораторію майбутнього (Ukraine Future Classroom Lab) і увійшли у міжнародну мережу навчальних лабораторій «FCL». Це відкрита мережа, очолювана European Schoolnet, і вона вітає різні навчальні лабораторії, щоб об’єднатися та обмінюватись різними питаннями, такими як управління лабораторними заняттями, співпраця з комерційними партнерами та промисловістю, діяльність з підготовки вчителів тощо. На сьогодні членами лабораторії FCL є такі країни, як Ізраїль, Бельгія, Італія,Франція, Чехія, Туреччина, Естонія, Хорватія, а тепер ще й Україна. Члени мережі також можуть пропонувати навчальні заходи (онлайн або особисто), які можна просувати через веб-сайт FCL та спільноту користувачів.
Читайте також: Львів’яни відновили роботу додатка, який відстежує ями на дорогах
1.Це гнучкий навчальний простір і дозволяє легко перенастроюватися відповідно до потреб навчальної діяльності.
2.Вона має місію провести інноваційне навчання . Навчальна діяльність, що відбувається в навчальній лабораторії, має на меті включити нові бачення щодо педагогіки, навичок XXI-го століття та технологічного навчання.
3.Це місце для навчальних заходів та тренінгів, а також для зустрічей та дискусій про освіту. Лабораторія для навчання є місцем для практики, але також і для роздумів.
4.Вона заохочує до відкритої культури , наприклад, вчителі можуть спостерігати за уроками одне одного і забезпечувати наставництво. Студенти використовують навчальну лабораторію для участі в європейських проектах, таких як eTwinning.
5.Важливим для навчальної лабораторії є допомога у переосмисленні викладання та навчання, сприяння інноваційній педагогіці, а також підтримка компетенцій як студентів, так і викладацького персоналу для використання технології в школах на постійній основі.
Читайте також: Львівський стартап UATAG пройшов у півфінал GIST Tech-I 2019
Наш STEM-центр перший в Україні, який входить у мережу європейської лабораторії майбутнього класу, що створена у Брюсселі (Future Classroom Lab) і об’єднує 34 сучасні лабораторії.
У нашому навчальному просторі ми проводимо уроки робототехніки з використанням конструкторів Lego WeDo 2.0, конструкторів Mbot, працюємо із Arduino, досліджуємо віртуальну та доповнену реальності з допомогою окулярів VR та додатків AR, проводимо STEM- уроки, використовуючи програмне забезпечення Mozabook від компанії EdPro. Як кожна школа Львова, маємо можливість використовувати 3D- принтер, моделюємо і друкуємо.
Ми співпрацюємо не лише зі школами Львова, але й зі школами України –Мелітополя, Запоріжжя, Краматорська, Києва, Одеси, Червонограда. Проводимо Skype-зустрічі та Skype-уроки.
Особливістю нашої лабораторії є її мобільність (вона пересувна) і це дає змогу проводити тренінги, навчання не лише для учнів однієї школи. Це, направду, круто!
Читайте також: «На цвяхах, які мають тримати намет, ми смажили сосиски». Відомі львів’яни розповіли про свої найромантичніші побачення
У час творення Нової Української школи головним завданням вчителя є дати учням не лише знання, але й навички та вміння застосовувати їх у житті.
Як стверджує американський соціолог Елвін Тоффлер: «У ХХІ столітті неграмотні не ті, хто не вміє читати і писати, а ті, хто не вміє вчитися, а ще – забувати те, чого навчився, й перевчатися».
На мою думку, щоб працювати в інформаційну епоху, учні мають вміти критично мислити, творчо вирішувати проблеми, засвоювати сучасні технології та орієнтуватись у стрімкому інформаційному потоці. Швидкі зміни в нашому світі вимагають від учнів бути гнучкими, брати на себе ініціативу та бути лідерами, а, особливо, навчатись новому. Наша лабораторія – це простір, де учні мають змогу поєднувати все це.
Читайте також: Яким буде молодіжний центр у Львові: ВІДЕО
Марічка Курило
----------
2019-02-25
«Книжкова толока»: до Миколаєва їдуть відомі письменники
Літературний форум XIII «Книжкова толока» триватиме два дні
На фестивалі видавництва презентуватимуть свої новинки, а також учасники поговорять про сучасний стан книжкової справи. А відвідувачі зможуть вживу зустрітися з письменниками, видавцями і митцями, взяти автограф і побувати на майстер-класі.
Читайте також: «З дітьми сидіти набагато тяжче, ніж в офісі»: львів’янин розповів про своє життя у декреті
Про це інформують у департаменті внутрішньої та інформаційної політики Львівської ОДА.
Фестиваль пройде у районному Палаці культуриГостями Книжкової толоки стануть письменники, автори, літератори – Мирослав Дочинець, Андрій Садомора, Володимир Даниленко, Володимир Шовкошитний, Галина Вдовиченко, Галина Пагутяк, Ірина Старовойт, Сергій Грибін, Ярина Каторож, Наталя Матулінець, Анна Хома, Наталка Гурницька, Марія Чумарна, Вахтан Кебуладзе, Тарас Лютий, Андрій Бондар, Мар’яна Савка та інші.
Загалом на «Книжковій толоці» представлять понад 30 видавництв і видавничих організацій України.
Також напередодні фестивалю делегації письменників відвідують бібліотеки та школи Миколаївського та ближніх районів.
Юлія Василина
----------
2019-02-25
Підприємцям Львівщини, які переробляють зерно, держава частково повертатиме гроші
Це новий напрям фінансування
Зокрема, сільськогосподарським товаровиробникам частково відшкодовуватимуть вартість будівництва та реконструкції підприємств із зберігання та переробки зерна.
Таке рішення прийняли через те, що не вистачає потужностей із зберігання зерна.Їх потрібно зібльшити майже вдвічі. Адже загальний вал зерна, включаючи олійні культури, який потрібно зберігати складає більше 90 млн. тонн, , а сертифіковані зернові склади мають загальну потужність одночасного зберігання 42 млн. тонн зерна. Сільськогосподарські товаровиробники всіх форм власності мають додатково потужності одночасного зберігання зерна на 20 млн. тонн.
Читайте також: Бургер і кебаб зі сиром: Відомий кухар опублікував книгу з рецептами для шкільних їдалень
Про це повідомляє прес-служба ЛОДА.
Також у 2019 році збільшили розмір дотації юридичним особам за утримання корів з 750 до 900 гривень за одну голову (двічі на рік).
Юлія Василина
----------
2019-02-25
У Львові відбудеться Перший форум ігрових видів спорту
Найкращі команди Львова з ігрових видів спорту вперше зберуться разом
Під час заходу відзначать найкращих спортсменів та спортсменок у таких ігрових видах спорту: волейбол, водне поло, гандбол, хокей, регбі, футзал, футбол, баскетбол. Крім того, відбудеться обговорення актуальних спортивних викликів на Львівщині.
Читайте також: Найвідоміший львівський борець за українську мову зробив важливу заяву
Серед запрошених команд – «Карпати» Львів, ФК «Львів», «Львів- Янтарочка» (футбол), «Галичанка», «СКА-Львів» (гандбол), «Барком-Кажани» (волейбол), «Сокіл», «Tigers», «Левиці» (регбі), «Динамо» (водне поло), СБК «Львів» 5х5, СБК «Львів» 3х3 (баскетбол), «Lemberg» (флорбол), «Галицькі леви» (хокей), Lviv Lions (американський футбол), ФК “Енергія” (футзал), “Галичанка” (софтбол).
Читайте також: У Львові влаштували чемпіонат з шахів серед священнослужителів
Марічка Курило
----------
2019-02-25
Реконструкція Двірцевої: потяги зупинятимуться на станції «Підзамче»
Додаткові зупинки на станції «Підзамче» вводять для 53 поїздів
Це потрібно для того, щоб розвантажити центральний вокзал і площу Двірцеву.
Про це повідомляє прес-служба ЛМР.
«Тому, звертаємося до пасажирів, додатково переглядати розклад поїздів, місце відправки і зупинок, і купувати квитки, з 31 березня, від станції «Підзамче», – повідомив заступник директора департаменту житлового господарства та інфраструктури ЛМР Андрій Білий.
Читайте також: Реконструкція Двірцевої: Рух автівок до вокзалу обмежать з 1 березня
Додам, що реконструкція площі Двірцевої розпочнеться 1 березня. Роботи відбуватимуться поетапно.
Юлія Василина
----------
2019-02-25
В останні дні зими декілька вулиць Львова залишаться без світла: Список
Про планові відключення електроенергії повідомила прес-служба ПрАТ «Львівобленерго»
Отож, 27 та 28 лютого мешканці деяких вулиць міста тимчасово залишаться без світла. Це пов’язано із проведенням ремонту електромереж. 
27 лютого з 09:00 до 17:00 години без електропостачання тимчасово будуть споживачі:
– вул. Стрийська, 47, 49, 51, 53, 55, Боднарська (4-12, 16), Скорини (9-18), у зв’язку із проведенням ремонтних робіт в ЗТП-629 1СШ-0,4 кВ.
– вул. Любінська (56-60), Канівська, Спокійна, у зв’язку із проведенням ремонтних робіт на ПЛ 0,4кВ Л-1 від ТП-206.
– вул. Городоцька (50-60), Кавказька, Церетелі, Грузинська, Пшенична, Самбірська, Вільхова, Луцька, Ліщинова, Ірчана, Рівненська у зв’язку із проведенням ремонтних робіт в ТП-665 РУ-0,4кВ.
28 лютого з 09:00 до 17:00 години без електропостачання тимчасово будуть споживачі:
– вул. Стрийська,47, 49, 51, 53, 55, Боднарська (4-12, 16), Скорини (9-18), у зв’язку із проведенням ремонтних робіт в ЗТП-629 2СШ-0,4кВ.
– вул. Сяйво, 17, 19, 21, Широка, 29 у зв’язку із проведенням ремонтних робіт в ЗТП-1407.
Читайте також: Перевірити платіжки за газ та електроенергію можна у мобільному додатку
Нагадаємо, у «Львівгаз збуті» пояснили, чому приходять СМС про борг.
Мар'яна Галькович
----------
2019-02-25
Стебницькі депутати незаконно хотіли віддати шкільну будівлю під гараж
Прокуратура у Дрогобичі зареєструвала кримінальне провадження за фактом службового підроблення депутатами Стебницької міської ради
Дрогобицька місцева прокуратура внесла до Єдиного реєстру досудових розслідувань відомості за ознаками вчинення кримінального правопорушення, передбаченого ч.1 ст.366 КК України (службове підроблення).
Службові особи Стебницької міської ради внесли завідомо неправдиві відомості у рішення сесії, яким надали дозвіл місцевому підприємцю реконструювати безгоспну будівлю під індивідуальний гараж на земельній ділянці загальноосвітньої школи I-III ступенів №6. Слід зазначити, що вказане приміщення перебувало на балансі відділу освіти виконавчих органів Дрогобицької міської ради та використовувалося для потреб навчального закладу. – Про це йдеться на офіційному сайті Прокуратури Львівської облаасті.
Марічка Курило
----------
2019-02-25
Інформація про блокування ПП «Шегині» неправдива
У соцмережах поширюють інформацію, що у пропускному пункті «Шегині» українські прикордонники закрили браму і не пропускають автівки
За словами свідків, це сталося оскільки на українсько-польський кордон приїхала «Авто Євро Сила».
Читайте також: У Давидові у воді та ґрунті знайшли нітрати
Проте, прикордонники запевняють, що пункт пропуску працює.
«Ніяких змін немає. Прибували до пункту пропуску представники громадської організації «Авто Євро Сила» і проводили там якійсь свої заходи. Але це не повпливало на офрмлення машин. Ми прайцюємо у штатному режимі. Немає черг», – розповів Galnet речник Мостиського прикордонного загону Іван Галкін.
Юлія Василина
----------
----------
2019-02-26
Львівські школярі зняли відео проти цькування
У межах челенджу діти зі своїми відеороликами ходитимуть у різні школи і говоритимуть про види цькування
Сьогодні Дитяча дорадча рада при ЛМР у Львівській академічній гімназії при Національному університеті «Львівська політехніка» розпочала челендж «Булінг STOPS Тут». Кожна школа-учасник має зняти свій відеоролик, в якому висвітлить проблему цькування, потім учні з цим відео йдуть у наступну школу і та переймає естафету.
«Цим проектом ми хочемо показати кожному, що булінг не є нормою. Хочемо, щоб учні знали, що це проблема, розуміли і знали як її вирішити», – зазначила членкиня Дитячої дорадчої ради Ліля Давида.
«У нас в школі не було зафіксовано випадків, пов’язаних з фізичним булінгом, тому справа ніколи не доходила до Служби у справах дітей. Можливо, психологічний булінг десь і є, якщо такі питання виникатимуть, то звертайтесь», – звернулась до дітей директорка гімназії Леся Юхман.
Після перегляду відео та лекцій від представників Головного територіального управління юстиції у Львівській області учні гімназії взялись до жвавих обговорень: з’ясовували, яку відповідальність понесе винуватець у разі підтвердження факту цькування; думали про те, як діяти, коли стаєш свідком булінгу. З фахівцем Служби у справах дітей гімназисти розглянули різні випадки цькування та дізналися телефонні номери служб, до яких варто звертатися у такому разі.
 
Читайте також: – Ми повернемося у Крим, але у Львові маємо залишити благий слід
До слова, своєю анти-булінговою кампанією діти хочуть охопити всі 117 шкіл Львова. Тепер учні гімназії завітають у школу №28.
Якщо ви стали жертвою чи свідком булінгу, телефонуйте за номерами 111 та 116.
Мар'яна Галькович
----------
2019-02-26
У Львові банківський працівник обдурив клієнтів майже на 300 тисяч гривень
У Львові судитимуть працівника банку, який незаконно привласнив майже 268 тис грн
Львівська місцева прокуратура встановила, що у листопаді 2017 року завідувач територіального відділення філії одного із львівських банків за допомогою власного електронного підпису вніс неправдиві відомості в автоматизовану банківську систему та сформував заявку на видачу готівки.
Марічка Курило
----------
2019-02-26
Купили первоцвіти? Платіть штраф
У шести районах Львова проведуть рейди, щоб перевірити, чи продають і купляють там весняні первоцвіти – дзвіночки, підсніжники, крокуси чи конвалії, які занесені до Червоної книги України
Рейди триватимуть з 25 лютого до 15 березня. Їх будуть проводити представники Державної екологічної інспекції у Львівській області, ЛКП «Муніципальна варта», ГУ Національної поліції у Львівській області та районних адміністрацій міста Львова. Мета цієї акції запобігти незаконному збуту Червонокнижних квіток.
«Всі реалізатори продукції первоцвітів будуть притягнені до адміністративної відповідальності. Під адміністративну відповідальність підпадають не тільки особи, які займаються реалізацією первоцвітів, а й особи, які зривають, перевозять та купують ці рослини. Сьогодні працюватиме одна мобільна група, а завтра ми плануємо створити таких 6, які патрулюватимуть у районах нашого міста», — розповів заступник директора департаменту з питань екології та природних ресурсів, Володимир Данилюк.
Читайте також: У Львові вийшла аудіозбірка, яку створили та озвучили діти (Де послухати)
Під час прес-конференції розповіли, до чого готуватися тим, хто розпочав свою незаконну торгівлю.
«Адміністративна відповідальність полягає в сумі від 1700 до 3660 грн. Якщо особа перший раз вчинила цей випадок, то їй надається мінімальний штраф, якщо ж це вже вдруге чи третє, тоді виписується максимальний штраф. Штраф — це є адміністративна відповідальність, зокрема нараховуються збитки за кожну цибулину, державний інспектор рахує її по 62 грн», — розповів начальник Державної екологічної інспекції у Львівській області, Микола Маланич.
Катерина Тополюк
----------
2019-02-26
– Ми повернемося у Крим, але у Львові маємо залишити благий слід
Сьогодні, 26 лютого, 5 річниця з моменту окупації українського півострова Крим. Покинути свої домівки були змушені майже 40 тисяч громадян, зокрема й корінний народ – кримські татари. Близько тисячі з них зараз живуть у Львові – як склалось їхнє життя після анексії Криму – у матеріалі Galnet
Він народився в Узбекистані, країні, де жило багато депортованих радянською владою кримських татар. Згадує, з раннього дитинства старші роду розповідали йому казки не про Колобка чи Козу-Дерезу, а про дивовижний Крим. Це були навіть не казки, а справжні історії з пам’яті тих, кого підступно вигнали з рідної землі. Згодом, коли почався рух повернення, і народжені на чужині діти потрапили на півострів, враження було таке, що все рідне і бачене не раз. Ернест Абкелямов уже 5-ий рік живе у Львові. 20 квітня 2014 року Ернест разом зі своєю сім’єю, як і багато інших кримчаків, залишив свій рідний Сімферополь та подався шукати безпечніше місце для життя своїх рідних.
– Мені особисто ФСБшники говорили, що я потенційний злочинець, ворог: «Завтра будь-що станеться і ти в нас перший ворог, тому тебе треба ізолювати, тебе треба знищити», – згадує погрози Абкелямов.
Отож, про життя у місті, яке прихистило представників давнього народу, про стереотипи, Крим та багато іншого ми поговорили з Ернестом Абкелямовим – очільником Центру релігійної громади мусульман у Львові.
– Приїхав у Львів на деякий час, як і більшість, – почав розмову Ернест. – Думали, ситуація проясниться, деокупація пройде чи ще щось. Перші місяці ми ще жили в очікуванні, а потім кінець літа – дітям треба в школу йти, а ситуація не змінюється, навпаки: окупаційна влада почала вростати в землю, будувати свої механізми, вводити російські закони. Слабкість і безсилля української влади були на лице, а світове співтовариство висловлювало співчуття. На той момент, зважаючи на нашу таку статистику, було близько двох-трьох тисяч переселенців з Криму, в тому числі і кримських татар. Тобто люди так само чекали і думали, що робити далі: їхати за кордон чи повертатися назад. В Криму почалися перші арешти, вбивства, зникнення людей – це все нагнітало і люди не розуміли, що робити, так само і влада не знала, що робити з такою кількістю переселенців.
Рішення про переїзд було непростим. Куди переїхати – досить складне питання, згадує чоловік:
– З моменту окупації, 26 лютого, майже півтора місяці тривало нагнітання, АТО ще не було, але інформація така уже з’являлась. Я для себе аналізував і думав, що ж буде далі і куди можна їхати. Виїхати просто в Херсон? Все-таки Львів більш активний: по-перше виступи міського голови, по-друге громадські діячі говорили, що вони чекають і можуть прийняти на якийсь час. Це був благополучніший тил. – Впевненості додавали і знайомі, які вже оселилися тут, – Ми з ними зідзвонювались, списувались і знали, що тут (у Львові) більш спокійно, більш благополучно. Є в нас й історична схожість, тут люди завжди боролися за свою незалежність, свою землю. Для них ворогом теж була Російська імперія, тож є якесь розуміння, співпереживання та співчуття. Багато хто тут пережив такі самі моменти. От тому Львів обрало багато людей, в тому числі я.
– На словах, звичайно, всі нас підтримують, хочуть допомогти, але реальної допомоги за 5 років не було. Так, є увага і підтримка, але конкретики якоїсь нема. Але ми розуміємо, що держава зараз слабка і немає таких фінансів, щоб насправді створити якісь умови, соціально-гуманітарну підтримку в цьому напрямі. Садовий запрошував нас як мер, а вся допомога лягла на звичайних львів’ян. У деяких львів’ян спочатку кримські татари жили безкоштовно по три місяці, навіть по півроку, за помірну орендну плату – теж. Ми ж бачимо, що тут і у львів’ян є проблеми, тому не кричимо: «От нам допоможіть!». Самі шукаємо для себе якісь можливості, подаємось на гранти, працюємо, а не ображаємось на державу, бо вона щось не дає.
 Читайте також: Як жити, коли знаєш про смертельний діагноз своєї дитини: історія Христини
– Що люди знають про кримських татар? Набіги, стріли, які залишилися десь в стінах Львова, вузькоокі, крик, шум, варвари і ще щось подібне. Ось таке поняття з історії. Про іслам – це вибухи, терористи, бородаті з автоматами
 І от вони тут, в історичному культурному Львові. Ось тут і починається знайомство, виявляється, що ці варвари нормальні люди. Для багатьох людей це досі відкриття. А наш обов’язок – нести світло нашої культури, нашої релігії, щоби пітьма цієї стереотипності, імла всього поганого зникає. Ми нікого не змушуємо до нашої релігії, але говоримо про неї відверто і чесно. Люди хочуть дізнатися хто ми, їм цікаво.
Руслан Аблямітов, який теж живе у Львові після окупації Криму, додає:
– Незважаючи на те, що приїхали з іншого регіону – ми такі ж люди, як і всі. Ми носії іншої культури та релігії і це факт. Для того, щоб правильно розуміти одне одного, нам треба знати одне про одного. Тому, волею Всевишнього, такі події сталися і ми вибрали саме Галичину. Тут люди нам найбільше співчували, вони розуміють нас, так само хвилюються за свою країну, готові нам допомагати і до того ж більш релігійні, ніж в інших регіонах України. Саме тому ми змогли адаптуватися тут досить швидко. Так, досі коли їдемо зі своїми дружинами в автобусі, то бачимо різні погляди: хтось дивиться з розумінням, хтось схвально. Дехто в розмовах зізнається, що їм в сім’ях бракує таких стосунків між чоловіком та дружиною, такої поваги дітей до батьків, як у нас. Але дехто дивиться на нас і з осудом, ми розуміємо, що ці люди під дією стереотипів. Якщо вже ми тут, то наше завдання бути корисними для тутешніх людей. Наша культура несе загальнолюдські цінності: повагу до батьків, до жінки, підтримку інституту сім’ї – це ті речі, які необхідні кожному суспільству.
– На вулицях з’явилися люди з іншої, не для всіх знайомої культури (тим більше на той момент тут була більш стереотипна думка, з телевізора), а тут живий контакт з представниками такої культури і він мав пройти якомога сприятливіше. Тому в серпні (2014 року – ред.) ми зробили релігійні збори, зібрали всіх представників мусульманських організацій, які тут жили: не лише кримських татар, а й азербайджанської діаспори, дагестанської діаспори, казанських татар. Ми об’єднались, поставили цілі, для того, щоб краще адаптуватися і роз’яснити, що для нас це жива культура. І щоб себе зберегти, і щоб передати суспільству наші меседжі і цілі. З цього і почалась наша громадська діяльність.
Читайте також: Поганий сусід: як Львів втрачає віллу Бачевських
Коли ми проводимо якісь публічні заходи, то запрошуємо всіх. Останні роки ми проводимо свято Курбан-байрам у Парку культури імені Богдана Хмельницького і запрошуємо всіх, щоб знайомились з нами. Навіть до нас в Центр люди приходять. Ситуація може скластися так, що ми повернемося у Крим, поїдемо назад, але слід, який ми залишимо тут, у Львові, має бути благим. Про це ми теж дбаємо.
– Зараз тиск в Криму, репресивна машина працює так, що людей за зайві дописи чи лайки можуть притягнути до адміністративної чи навіть кримінальної відповідальності і дати 5, 7 чи навіть 15 років. Сотні засуджених, сотні дітей залишились без батьків
 А все могло бути інакше, ми могли зробити більше, бо років 20 ми жили більш-менш благополучно, в спокої. На нас покладена велика відповідальність, багато хто розуміє, що від нас також залежить чи зможемо ми повернутися додому. Ми з історії знаємо багато народів, які зникли – пішли в небуття. Ми такої історії не хочемо, тому щоденно боремось
 Боротьба триває.
Мар'яна Галькович
----------
2019-02-26
У Львові вийшла аудіозбірка, яку створили та озвучили діти (Де послухати)
«На радість під подушку» — десять казкових історій, авторами яких є діти від 9 до 15 років. Один з них, десятирічний Вадимир Солук, розповів про казку, яку написав за два тижні
Вадимир творить вже близько чотирьох років, є автором «Особливої казочки». Хлопчик розповів про казку, яку створив та озвучив самостійно.
«Моя казочка називається особливою, тому що в ній розповідається про чарівних істот, які відремонтували зламану машинку. В основу казочки лягла моя історія з життя. Колись дідусь подарував мені машинку, я дуже її полюбив, але вона зламалася, я почав сумувати за нею, тому захотів, щоб її відремонтували.
Знаю також, що багато дітей мають вади з очима, не можуть читати самостійно. Я хотів створити таку казку, щоб вони могли прослухали, щоб їм було цікаво. Казочку писав приблизно два тижні. Кожного дня придумував нові речі, аби написати цю казочку. Мене надихають живі історії, які відбуваються в житті. Коли щось відбувається, то хочеться цим поділитися», — розповідає десятирічний автор, Вадимир Солук.
Читайте також: «Книжкова толока»: до Миколаєва їдуть відомі письменники
До збірки увійшли десять найкращих казок, які були відібрані з 45 творів, написаних дітьми у рамках конкурсу казкотворення «На радість під подушку». Організували конкурс у Централізованій бібліотечній системі для дітей м. Львова.
«Ідея у нас виникла спільно з дітьми. У нас, у Центральній дитячій бібліотеці, є студія звукозапису «Формат+», яка має все професійне обладнання для запису. Вона працює вже декілька років. От і виникла ідея створити такий диск з дитячими казочками та розповсюдити його по всіх бібліотеках Львова. Крім того, до казочок були створені ілюстрації. Ілюстрували самі автори казок, а декому створювали малюнок друзі. 22 лютого відбулася презентація альбому, під час якого зібралися всі учасники, де ділилися враженнями, переглядали ілюстрації», — розповідає Galnet завідувач відділу мистецтв Централізованої бібліотечної системи для дітей м. Львова, Галина Труш.
Читайте також: Бургер і кебаб зі сиром: Відомий кухар опублікував книгу з рецептами для шкільних їдалень
«На радість під подушку» може прослухати кожен. Ця збірка — це можливість для дітей з вадами слуху також насолодитися казкою. Казкові історії озвучені самими авторами-дітьми та кращими читачами.
«Спочатку планували, щоб начитувала підготовлена людина, але згодом вирішили віддати цю роботу авторам цих казок. Робота з дітьми — це завжди цікаво та по-новому. Спочатку я порівнюю їх реакцію на студію, як візит до стоматолога. Як відомо, цей страх людина здатна побороти. На запис кожного автора знадобилося від години до двох, а на опрацювання та зведення близько двох тижнів. У творчій співпраці не слід поспішати, тому загалом нам знадобилося біля двох місяців. Деякі автори уже висловили своє задоволення від процесу та результату, що не могло не потішити й мене. Щиро сподіваюся, що творчий потенціал дітей розвиватиметься і ми надалі продовжимо нашу співпрацю», — говорить звукорежисер студії звукозапису Центральної дитячої бібліотеки, Ігор Харачко, який і працював з юними казкарями.
«На радість під подушку» — це не перша аудіозбірка організаторів. До цього вийшла збірка «Казочка на добру ніч», в якій окрім авторських матеріалів озвучені й українські народні казки. У Централізованій бібліотечній системі для дітей кажуть, конкурси серед літераторів проводитимуть й надалі.
Додамо, прослухати та побачити збірку «На радість під подушку», яку створили діти, можна тут
Читайте також: Лабораторія львівської школи увійшла до міжнародної мережі навчальних лабораторій
Катерина Тополюк
----------
2019-02-26
Монетизація субсидій: як нараховуватимуть гроші
З 1 лютого паралельно працюють дві системи нарахування: у готівковій формі та на рахунок «Ощадбанку»
«Відтепер буде паралельно діяти дві системи надання субсидій цього року. Мешканці, що звернулися після 1 січня за отриманням субсидій, їм кошти будуть приходити на «Ощадбанк», а він автоматично буде відшкодовувати заборгованість, зараховуючи надавачам послуг. А ті мешканці, які отримували субсидії впродовж опалювального періоду, тобто звернулися ще в 2018 році, то отримають субсидію у березні на лютий у вигляді грошових коштів. Для одержувачів пенсій — це буде нарахування разом з пенсією. Тобто, як і отримували, чи на рахунки в банки, чи на поштове відділення. Для всі інших одержувачів субсидій будуть кошти перераховані на їхні рахунки в «Ощадбанку». Якщо рахунок не відкритий, то за системою «Швидка копійка», коли людина може прийти з документами та зняти кошти, які держава виділила на субсидію», — розповідає начальник управління соціального захисту ЛМР Ігор Кобрин
Також начальник управління соціального захисту наголосив, що відбулися й зміни щодо втрати субсидії через заборгованість. Якщо раніше людина втрачала субсидію, коли була заборгованість більше 340 грн впродовж двох місяців, то зараз цю норму змінили до одного місяця.
Нагадаємо, щороку у травні відбувається процес перепризначення субсидій на новий рік. Всім отримувачам субсидій потрібно подати заяву і декларацію про доходи в управління соціального захисту населення.
Читайте також: Зі Сихова експериментально їздитиме трамвай на Залізничний вокзал
Катерина Тополюк
----------
2019-02-26
Львів’яни зібрали 18 медалей на «Відкритому Кубку з боротьби»
Міжнародний турнір з вільної боротьби проходив у Львові
Спробувати свої сили приїхало понад 200 спортсменів з України та з-за кордону до сімнадцяти років.
Про це повідомляє прес-служба ЛМР.
За результатами змагань перше загальнокомандне місце вибороли львів’яни – сім золотих, чотири срібних та сім бронзових медалей. Золоті медалі вибороли як і хлопці, так і дівчата.
За словами Ростислава Первачука, організатора змагань, у львів’ян були сильні суперники.
«Для прикладу, збірна Молдови привезла усіх найсильніших борців у віковій категорії до 17 років. З міжнародних наших учасників молдавани найкраще виступили у змаганнях хлопців. На компліменти також заслужили і дівчата з Румунії, які у командних змаганнях поступилися лише львів’янкам. Вважаю, що «Відкритий Кубок Львова» вдався, оскільки він був наймасовішим за усю історію проведення змагань. Зараз уже поступово починаємо працювати і думати яким провести наступний турнір», — сказав Ростислав Первачук.
Для відомого львівського тренера з вільної боротьби Олександра Раковського, який і водночас був головним суддею змагань, турнір також був особливим, оскільки на ньому змагалося чимало вихованців ЛУФК, де він працює.
«Вважаю, змагання пройшли відмінно, оскільки за організацію «Відкритого Кубка Львова» ми отримали схвальні відгуки, – каже Олександр Раковський. – Єдине, нам чим нам вартувало б попрацювати у майбутньому, – над кращим освітленням килимів. Щодо вдалого виступу львів’ян, то тут відзначу серйозний командний дух. Хлопці підтримували дівчат, і навпаки. Це особливо відчувалося у командних змаганнях, коли деякі команди ламалися психологічно, а наші спортсмени навпаки ставали сильнішими завдяки командному духу».
Юлія Василина
----------
2019-02-26
Мостиська військова частина закупила апаратури майже на 15 мільйонів гривень
Про це свідчить підписаний договір між Мостиський прикордонним загоном та київською фірмою «Квадрокоптер»
Керівництво війьскової частини замовило вісім безпілотних авіаційних комплексів 1 класу «Легкі». Ціна одного комплекту – 1 800 000 гривень. Загальна вартість – 14 400 000 гривень. Виробгник на свій товар дає гарантію 1 рік або не менша 100 годин полотів.
Читайте також: Інформацію про порушення на виборах МВС моніторитиме онлайн
Що входить в один безпілотний авіаційний комплект?
Їх закупили для прикордонного загону, щоб моніторити ситуацію біля пунктів перетину кордону на українсько-польському кордоні, заїхистити державний кордон та уникнути нелегальної міграції та контрабанді товарів.
До слова, Мостиський прикордонний загін охороняє ділянку державного кордону, що розташована в межах Яворівського, Мостиського, Старосамбірського, Турківського районів Львівської області. Це майже 175 кілометрів кордону.
Детальніше договір можна почитати тут.
Юлія Василина
----------
2019-02-26
Зі Сихова експериментально їздитиме трамвай на Залізничний вокзал
У ЛКП «Львівелектротранс» з 5 березня запускають новий експериментальний трамвайний маршрут, що сполучатиме площу Двірцеву (Залізничний вокзал) та вулицю Вернадського
На маршруті курсуватиме 8 вагонів з інтервалом орієнтовно 11 хвилин. Заїхати з початкової до кінцевої точки можна буде приблизно за 43 хвилини.
Читайт також: Підприємцям Львівщини, які переробляють зерно, держава частково повертатиме гроші
Про це повідомляє прес-служба ЛМР.
Прямий рейс маршруту пролягатиме з пл. Двірцева через вул. Чернівецька — вул. Городоцька — пл. Кропивницького — вул. Бандери — вул. Русових — вул. Київська — вул. Котляревського — вул. Нечуя-Левицького — вул. Вітовського — пл. Франка — вул. Франка — вул. Свєнціцького — вул. Стуса — пр. Червоної Калини.
Та зворотний рейс: пр. Червоної Калини — вул. Стуса — вул. Свєнціцького — вул. Франка — пл. Франка — вул. Вітовського — вул. Нечуя-Левицького — вул. Котляревського — вул. Київська — вул. Русових — вул. Бандери — пл. Кропивницького — вул. Городоцька — вул. Чернівецька — пл. Двірцева.
Юлія Василина
----------
----------
2019-02-27
Приміщення на Короленка: покупець не зможе купити будинок через заборону суду
Господарський суд міста Києва заборонив Львівській обласній раді продавати чотириповерховий будинок на Короленка, 7 вже після закінчення аукціону
Це означає, що укласти договір з покупцем Львівська облдарада не може. Про це повідомили у прес-службі ЛМР.
«Позовна заява була в Києві минулої п’ятниці. Сьогодні була винесена така ухвала. Зараз це є поки ухвала про призупинення дії рішення, а справа по суті буде слухатись в Господарському суді. Зараз призупинені будь-які дії щодо цього приміщення. Судове засідання ще не призначене, ще все попереду. Ухвала є, дія рішення обласної ради про проведення аукціону зупинена», – сказала Гелена Пайонкевич, директор юридичного департаменту ЛМР.
Читайте також: Приміщення, де хотіли відкрити Центр опіки сиріт, продали за понад 35 мільйонів гривень
Також Львівська мерія скерувала листа голові ЛОР Олександру Ганущину та управлінню майном спільної власності ЛОР з проханням виконати ухвалу про забезпечення позову та не вчиняти жодних дій щодо відчуження комунального майна на вул. Короленка, 7.
Ухвалу суду можна почитати тут.
Юлія Василина
----------
2019-02-27
Що таке алкоокуляри: львівські патрульні показали новий аксесуар
Патрульні запропонували курсантам-рятувальникам одягнути окуляри, що імітують стан сп’яніння
Офіцери Патрульної поліції Олег Мельник та Марта Збишко відвідали Львівський державний університет безпеки життєдіяльності для профілактичної бесіди. Курсантам-рятувальникам запропонували пройти тест-завдання в алкоокулярах.
«Існує помилкове уявлення у водіїв, що, перебуваючи у нетверезому стані, вони все контролюють і нікому не загрожують. Ці алкоокуляри спростовують їхні переконання», – розповіла Марта Збишко.
Тестуємо «п'яні окуляри» разом з Головне управління ДСНС України у Львівській області та Патрульна поліція Львівської області. Наживо
Опубліковано Galnet Середа, 27 лютого 2019 р.
Без краплі алкоголю в цих окулярах можна відчути себе у стані алкогольного сп’яніння (0,2-0,4 проміле) – не вдається акуратно і рівно писати, впевнено йти та орієнтуватись у просторі.
Такі практичні заняття є значно ефективнішими для профілактики злочинності, ніж розповіді, вважають поліцейські.
Нагадаємо, у 2018 році на Львівщині було складено 2814 протоколів за водіння у стані алкогольного сп’яніння.
Орест Дрималовський
----------
2019-02-27
Конкурс на найкращий проект нової церкви у центрі Львова почнеться у понеділок
Реєстрація на Всеукраїнський конкурс буде тривати два тижні
Храм Ікони Пресвятої Богородиці Скоропослушниці буде у районі вул. К. Левицького — вул. Пекарської у м. Львові.
«З понеділка буде оголошено двотижневу реєстрацію учасників. Після чого опублікуємо список учасників та умови. На розробку пропозиції буде два місяці, а два тижні буде на засідання журі. Проект церкви буде оплачувати благодійна громада. Переможець конкурсу отримає авторське право проектувати комплекс», —  головний архітектор міста Львова Юліан Чаплінський.
Додамо, що планують збудувати церкву на ділянці 0,15 га. Храм має вміщати 150 людей. Під час будівництва церкви релігійна громада повинна облаштувати під’їзди до неї, попередньо погодивши із сусідніми ділянками.
Читайте також: В електротранспорті Львова купити квиток можна буде за допомогою Bluetooth: ВІДЕО
Катерина Тополюк
----------
2019-02-27
З Промислової до Академії Мистецтв експериментально запускають трамвай
Львівський трамвайний маршрут № 5 курсуватиме так уже з наступного тижня
ЛКП «Львівелектротранс» з 7 березня запускає експериментальний трамвайний маршрут № 5, який сполучатиме вул. Промислову і Академію Мистецтв. На маршруті курсуватиме 5 вагонів. на підприємстві кажуть, цей маршрут має покарщити транспортне сполучення зі станцією „Підзамче“.
“На маршруті курсуватимуть німецькі трамвайні вагони, які ми придбали торік. Маршрут називаємо експериментальним, оскільки вже в процесі експлуатації можуть виникати нюанси, які потрібно буде коригувати”, – пояснив директор ЛКП «Львівелектротранс» В’ячеслав Кокошко, передає прес-служба ЛМР.
Як повідомляв Galnet раніше, 5 березня ЛКП «Львівелектротранс» запускає новий експериментальний трамвайний маршрут № 4, який сполучатиме площу Двірцеву (Залізничний вокзал) та вулицю Вернадського. На маршруті курсуватиме 8 вагонів.
Читайте також: У Львові скасували виставку портретів Шевченка: що кажуть мистецтвознавці (ВІДЕО)
Марічка Курило
----------
2019-02-27
Приміщення, де хотіли відкрити Центр опіки сиріт, продали за понад 35 мільйонів гривень
Аукціон з продажу чотириповерхового будинку на вулиці Короленка, 7 тривав близько 30-ти хвилин
Участь взяли два учасники. Це ТзОВ «Горизонт Проперті», основною діяльністю якого є купівля і продаж нерухомості, а також львівська Школа вільних і небайдужих. Про це у коментарі Galnet повідомив в.о. начальника управління майном спільної власності Львівської олбасної ради Віктор Кусий:
«Стартова ціна була 29 мільйонів гривень. По результатах аукціону – 35 мільйонів 100 тисяч гривень. Переможець аукціону – ТзОВ «Горизонт Проперті». Реєстрація київська. Аукціон тривав орієнтовно хвилин 30. Було лише два учасника. Ще один учасниц – це Школа вільних і небайдужих».
Читайте також: Центр Опіки Сиріт: для викупу приміщення потрібно ще понад 28 мільйонів гривень
Юлія Василина
----------
2019-02-27
Синютка пообіцяв доплатити працівникам служби екстреної допомоги Львівщини
Питання щодо доплат мають розглянути на сесії Львівської обласної ради у березні
Про це у Facebook повідомив заступник директора департаменту ОЗ Львівської ОДА Андрій Васько.
Читайте також: Алло, «швидка»?
«Зокрема, голова ЛОДА повідомив, що 
 попередньо це 3500 гривень (лікарі), 3000 (фельдшера), 2500 (водії). Водночас було наголошено на необхідності проведення ретельного технічного та фінансового аудиту наявного парку санітарного авотранспорту та впорядкування роботи ремонтної бази. Коштами на ремонт авто центр на сьогодні забезпечений на 100%», – написав Васько.
Юлія Василина
----------
2019-02-27
«Перевищила норму майже в 9 разів»: У Львові п’яна водійка ледь не вбила власних дітей
Нетвереза мати на автомобілі Renault потрапила у ДТП 
Про це повідомила Патрульна поліція у Львівській області.
Цієї ночі поліціянти зафіксували ДТП на перетині вулиць Шевченка-Величковського – автомобіль Renault в’їхав у лісосмугу. За кермом автівки сиділа п’яна жінка, а в салоні були двоє дітей горе-матері. Вона розповіла патрульним, що не впоралася з керуванням та злетіла з дороги. Інспектори помітили у дітей ушкодження, тож викликали «швидку» – медики зафіксували синець біля ока у 3-річної дівчинки та синець на нозі у 6-річного хлопчика.
«Їхня мама від госпіталізації дітей відмовилася, повідомивши, що зранку звернеться у медзаклад самотужки, адже вони почуваються добре і на біль не скаржаться. Оскільки аварія без потерпілих, патрульних розпочали процедуру оформлення. 27-річної львів’янки виявили ознаки алкогольного сп’яніння. Вона пройшла перевірку на пристрої драгер – результат 1,78 проміле, це майже в 9 разів перевищення дозволеної норми», – йдеться у повідомленні.
Читайте також: У Львові банківський працівник обдурив клієнтів майже на 300 тисяч гривень
На жінку склали 2 протоколи: за ст.124 КУпАП (за скоєну ДТП та за ст.130 КУпАП (керування транспортним засобом в стані сп’яніння). 
Андрій Теплий
----------
2019-02-27
У Львові буде Центр соціальної підтримки
Центр на 90 ліжко-місць запрацює на вул. Угорській, 2а
Центр стане підтримкою для людей, які перебувають у складних життєвих обставинах. 80 ліжко-місць передбачено для осіб з числа внутрішньо переміщених, і 10 — для дітей-сиріт або позбавлених батьківського піклування. Перебувати особи там зможуть до 6 місяців. Загальна вартість проекту становить 24, 3 млн. грн..
«Всі ремонтні роботи вже завершені. Документація прийняття в експлуатацію подана в державну архітектурну будівельну інспекцію. Ми очікуємо рішення інспекції, тоді зможемо поселяти людей», — розповів під час прес-конференції начальник управління соціального захисту Ігор Кобрин.
Читайте також: Пенсіонерам Львівщини дадуть одноразову доплату: кому і коли будуть виплачувати
Поселенням людей у Центр займається комісії. На разі вже є 40 осіб, які рекомендовані комісією до заселення, а також більше 60 заяв, які потрібно розглянути . Центр забезпечений всіма соціально-побутовими послугами. Він буде мати і пральні, і ком’ютерний зал, і буде надана психологічна допомога, правова грамотність, фінансова допомога.
«У Центрі можна пройти соціальну адаптацію, також розташований тренінговий центр, де можна займатися майстер-класами, проходити різне навчання, перепрофілювання. До цього долучатимуться різні громадські організації, волонтери», — доповнила консультант з розвитку громад УФСІ Галина Ель Хатрі
Додамо, центр створено в рамках проекту допомоги внутрішньо переміщеним особам “Сприяння розвитку соціальної інфраструктури”, що фінансується за кошти Уряду Федеративної Республіки Німеччина та Львівською міською радою. Повноцінне відкриття центру планується за декілька тижнів.
Читайте також: Зі Сихова експериментально їздитиме трамвай на Залізничний вокзал
Катерина Тополюк
----------
2019-02-27
У Львові подорожчає вода
Тарифи набудуть чинності з 15 березня, коли рішення опублікують в газеті «Урядовий кур’єр»
Ціну збільшать на централізоване водопостачання та водовідведення для для усіх споживачів. Таке рішення прийняли вчора, 26 лютого, на засіданні Національної Комісії, що здійснює державне регулювання у сферах енергетики та комунальних послуг.
Про це повідомляє прес-служба ЛМР.
Абоненти будуть сплачувати на 12−13,2% більше за послуги.
Вартість послуг для мешканців багатоквартирних будинків зросте на 1 гривню, 69 копійок та становитиме 15 гривень і 73 копійки — це разом за водопостачання і водовідведення 1 м³ з врахуванням ПДВ.
Читайте також: Харчування у дитсадках Трускавця подорожчає
Для юридичних споживачів та мешканців приватного сектору тариф зросте на 1 гривню, 70 копійок та становитиме 14 гривень, 61 копійку; для оптових споживачів тариф зросте на 63 копійки та становитиме 5 гривень, 56 копійок.
Коригування тарифів відбулося через зростання витрат на електроенергію, витрат на оплату праці, у зв’язку із зростання мінімальної заробітної плати та прожиткового мінімуму, витрат на єдиний соціальний внесок.
Юлія Василина
----------
----------
2019-02-28
На Стрийщині більше немає Московської церкви
Село Баня Лисовицька прийняла рішення про перехід до Православної Церкви України
Як повідомив голова Лисовицької сільської ради Микола Магас, таке рішення прийняли вчора, 27 лютого, на парафіяльних зборах церкви Покрови Божої Матері.
Читайте також: Фрески, математика єзуїтів і столітній орган: що приховують галереї Гарнізонного храму
Загалом, на Стрийщині Московська церква остаточно перестала існувати, оскільки всі три релігійні громади, які підпорядковувалися Кірілу, зокрема у селах Піщани, Верчани та Баня Лисовицька, прийняли рішення про перехід до Української Православної Церкви.
Юлія Василина
----------
2019-02-28
«Це позиція не всього колективу»: у ЛОДА прокоментували страйк медиків швидкої
Працівники екстреної медичної допомоги оголосили італійський страйк – вимагають підняття зарплати
Оголошень про намір проведення італійського страйку працівниками Львівського центру екстреної медицини та медицини катастроф у Департамент охорони здоров’я Львівської облдержадміністрації не надходило.
Про це Galnet повідомила очільниця департаменту Ірина Микичак.
«Офіційного звернення з підписом хоча б одного медика у нас немає. Вчора ми зустрічались із представниками Центру (екстреної медицини та медицини катастроф – Ред.). Чітко оголосили, що 12 березня на сесії Львівської обласної ради розглядатиметься питання про встановлення обласної доплати працівникам екстреної медицини. Заробітна плата медиків надходить з державної медичної субвенції, тобто з Києва. Не область встановлює розмір заробітної плати, а відповідні нормативні документи Кабінету Міністрів України», – пояснила Микичак.
Сьогодні у ЗМІ з’явилась інформація про те, що львівські працівники «швидкої» з 1 березня оголосять італійський страйк. Медики висунули низку вимог до облдержадміністрації – збільшення оплати праці, зменшення кількості непрофільних викликів, звільнення керівниці Львівської станції швидкої допомоги Наталії Поважук, закупівля нової форми.
«Це позиція далеко не всього колективу Центру медицини катастроф. Там є група працівників, які вважають, що вони надто багато працюють. Те, що заробітна плата медиків не витримує критики, то це є і в Медицині катастроф, і в лікарнях, і у поліклініках, і в сільських лабораторіях. Ми намагаємося щось змінити, але поки що зрушення помітні тільки на первинній ланці, де вже почала діяти реформа. Наступного року будуть і стаціонари, і екстрена медицина», – каже Ірина Микичак.
Під час вчорашньої зустрічі голови ЛОДА Олега Синютки та керівниці профільного департаменту Ірини Микичак з медиками швидкої допомоги обговорювалось питання обласної доплати працівникам екстреної медицини.
За словами Ірини Микичак, лікарям попередньо хочуть доплачувати 3,5 тис. грн, фельдшерам – 3 тис., а водіям – 2,5 тис. грн. Це питання на черговій сесії 12 березня має розглянути Львівська облрада.
«Обіцянки – це добре. Але жодної нашої вимоги не виконано і жодного кроку для цього не зроблено. На першій зустрічі йшлося, що сесія розгляне питання 27-28 лютого, а тепер говорять, що 12 березня. Тому з 1 березня – італійський страйк. А наступного тижня – пікети з перекриванням вулиць», – розповів у коментарі виданню «Твоє місто» лікар невідкладних станів Степан Железняк.
Додамо, що італійський страйк – це різке зниження працівниками темпу роботи через надто суворе дотримання посадових інструкцій та бюрократії. Також це може бути повне припинення роботи за умови перебування на робочому місці.
Орест Дрималовський
----------
2019-02-28
На Львівщині брокер ошукав власників євроблях на тисячі доларів
Псевдоброкер брав у водіїв оригінали документів та повну суму розмитнення, після чого зник
Про це повідомив начальник Головного управління Національної поліції у Львівській області Валерій Середа.
Загальна сума збитків, яку чоловік завдав клієнтам – понад 400 тисяч доларів.
«На сьогодні є 10 поданих заяв. Ми будемо вживати усі розшукові заходи. Ми повинні ці злочини розкрити. Особа нам відома. Однозначно будемо розшукувати, але наразі пройшов досить короткий термін»
Читайте також: Нобелівський лауреат миру прочитав лекцію для львівських студентів
У ДФС опублікували реєстр підприємств, які мають дозвіл на провадження митної брокерської діяльності. Переглянути список можна тут.
Нагадаю, станом на 20 лютого українці розмитнили 204 тисячі автомобілів на іноземній реєстрації. До бюджету сплатили більше 12-ти мільярдів гривень.
Софія Лопатка
----------
2019-02-28
Нобелівський лауреат миру прочитав лекцію для львівських студентів
Лауреат зі Львова — Євген-Зенон Стахів завітав до Львівського національного університету імені Івана Франка
Відвідав університет професор зі своєю дружиною. Чоловік наголошує, що Україні потрібно більше грошей вкладати у науку, тоді вчені будуть залишатися в країні.
«Україна має багато великих талантів. Більшість лауреатів Нобелівської премії походять з країн, які інвестували у всю сучасну архітектуру досліджень, наприклад, біомедицину, фізику. Найкращі українські вчені виїжджають і навчаються за кордоном. Та публікують статті в шанованих журналах».
Окрім цього, Україні потрібно потрібно зменшити викиди парникових газів, адже це позитивно вплине на клімат і ВВП.
«Вплив на зростання ВВП невеликий у перші роки, але значно зростає після 2025 року. До 2050 року рівень світового ВВП оцінюється приблизно на 4, 8 % нижче, ніж було б за відсутності політики щодо зміни клімату. Причиною втрати ВВП є те, що істотні людські та капітальні ресурси повинні бути переведені на роботу по зменшенню викидів парникових газів, таким чином зменшуючи ресурси, доступні для виробництва інших товарів і послуг».
До слова, Паризька угода – це угода в рамках Рамкової конвенції ООН про зміну клімату (UNFCCC) щодо регулювання заходів зі зменшення викидів діоксиду вуглецю з 2020 року. Україна також підписала цю угоду. Уряд має розробити Стратегію низьковуглецевого розвитку до 2050 року. Вона стане підставою для переходу України до низьковуглецевого розвитку, застосування інноваційних технологій і міжнародних фінансових ресурсів.
Читайте також: У Львові стартує аукціон зустрічей, де збиратимуть гроші для центру «Джерело»
Довідка Galnet: Євген-Зенон Стахів народився у м. Львові 21 грудня 1944 року. Емігрував із родиною до США з Австрії в 1949 році. Американський учений українського походження, директор з міжнародних проектів Інституту водних ресурсів Корпусу інженерів армії США. Лауреат Нобелівської премії миру 2007 року, інженер, доктор наук з водних ресурсів, професор, керівник інституту географії та екології університету Джона Гопкінса (Балтимор, США).
Додамо, останній раз до Львова лауреат приїжджав у 1991 році як консультант для Світового банку і брав участь у розгляді проблеми водних ресурсів у Львові та по всій Україні.
Читайте також: У Львові розпочалась ювелірна виставка: що зараз в моді?
 
Катерина Тополюк
----------
2019-02-28
У Львові розпочалась ювелірна виставка: що зараз в моді?
Сюди приїхали майстри з усієї України, щоб показати свої прикраси 
Це вже 22 спеціалізована виставка.
«Асоціація ювелірів України заснувала її ще у 2007 році і спочатку вона організовувалась лише з членами Асоціації, але з часом вона виросла, тож учасником тепер може бути кожен, хто подає заявку і кому підходять наші умови. Цього разу у нас близько 150 учасників», – розповіла менеджерка ювелірної виставки Наталія Кучер.
На виставці представлені різні вироби: діамантова група, золото, срібло, прикраси з натуральним камінням чи зі штучно вирощеними кристалами. Найбільший попит, за словами менеджерки, на срібло, адже це доступна цінова категорія. 
«Вперше на цій виставці є художня експозиція «КВАДРА міні-метал у Львові. Ювелірне – мистецтво – емалі». Крім того ми підтримуємо львівських митців, зараз у нас триває художня виставка картин львівської художниці Лідії Матвієнко із серій «Коти. Куци. Коцури», «Казки для дорослих» та «Дерево життя. Цвітіння». А ще у нас відбудеться воркшоп «Реклама в інтернеті з ювелірною точністю», де маркетолог розповість, які стратегії зараз краще використовувати. Будь-хто може зареєструватися і безкоштовно відвідати цей воркшоп», – зазначила Кучер.
Galnet не втратив нагоди розпитати і про тренди, які зараз існують у світі ювелірних виробів. Отож, майте на увазі:
«Зараз в тренді моносережки, тобто можна одягнути взагалі одну сережку, або ж одну маленьку, а іншу масивну. Серед сережок популярні також пусети. В тренді також каблучки, які надягають одразу на два пальці або ж на фаланги пальців. Багато зараз експериментів з перлинами, а особливим попитом користуються барокові перлини. Популярні також вироби з камінням неправильної форми. Загалом, якісь стандартні заводські лінійки відходять, а людей все більше цікавить ручна робота, якісь оригінальні форми – унікальна авторська робота завжди в тренді», – зазначила Кучер.
 
Читайте також: Чим зайняти себе у заторах: поради психолога і водія
Пані Наталія зазначила, що Міська рада та ЛОДА намагаються допомогти у розвитку ювелірної галузі на Львівщині. Зокрема, у рамках пілотного проекту, ЛОДА планує допомагати майстрам брати участь у різних ювелірних виставках фінансово. 
Мар'яна Галькович
----------
2019-02-28
Київська фірма почала міняти газон на «Арені-Львів» (Відео)
Спершу поле застелять штучним газоном, а потім засіють його живою травою
Площа газону – 7 992 м. кв. У тендерній документації зазначається, що роботи мають завершити до 9 березня.
Відео процесу роботи опублікував у Facebook голова ЛОДА Олег Синютка
«На «Арені Львів» вже замінюють газон: стелять штучний + засіяння натуральним. Експерти підтверджують, що завдяки найновішій технології газон можна експлуатувати в рази довше. А поки трава проростає, вже в червні чекаємо матчі відбору до Євро-2020 Україна-Сербія, Україна-Люксембург. Вболіваємо за нашу команду футболістів, вболіваємо за Україну».
Вартість зміни газону – 7 мільйонів гривень. Цим займається київська фірма ТОВ «Енго».
Юлія Василина
----------
2019-02-28
В «Ощадбанку» розповіли, коли на рахунки прийде монетизована субсидія
Це стосується тих, кому субсидію призначили до 31 грудня 2018 року
Для субсидіантів, які не є пенсіонерами необхідно перед відвідуванням банку пройти реєстрацію на офіційному сайті банку або в Контакт-центрі Ощадбанку за тел.: 0 800 210 800 (безкоштовно зі стаціонарних та мобільних телефонів по території України). Тоді для візиту можна обрати найближче відділення, зручний час та дату для отримання субсидії без черг.
Про це повідомила прес-служба банку.
Отримати субсидію ця категорія субсидіантів зможе з 12 числа кожного місяця грошовим переказом через систему «Швидка копійка» «Ощадбанку» або на поточні рахунки, відкриті в «Ощадбанку». Зі собою потрібно мати паспорт та ідентифікаційний код.
Читайте також: Ведмедиця «Ласка», яку врятували з приватного зоопарку, вже у «Домажирі» (Фото)
Субсидіантам – пенсіонерам не потрібно додатково реєструватись для отримання субсидії. Пенсіонери-субсидіанти отримають субсидію одночасно з пенсією через Укрпошту або на свій банківський пенсійний рахунок (в «Ощадбанку» чи іншому банку, в якому вони зазвичай отримують пенсію).
Юлія Василина
----------
2019-02-28
Ведмедиця «Ласка», яку врятували з приватного зоопарку, вже у «Домажирі» (Фото)
Раніше тварина жила у незадовільних умовах у приватному зоопарку в Покровську, що на Донеччині
Коли ж зоохасники забили на сполох, то «Ласку», ще 11-ох ведмедів і 6-ох левів перевезли в приватний зоопарк у Запорізькій області.
Читайте також: Стало відомо, як працюватиме електронний рецепт від лікаря
Для ведмедиці «Ласки» тепер новим домом стане Львівщина, а саме ведмежий притулок «Домажир».
«Її привезли зранку. Зараз ведмедиця на карантині у беар-боксі, тобто у будиночку ведмедя. На днях плануємо вже її випустити на територію зоопарку. Це залежить від її стану. Ведмедиця поїздку перенесла добре. Вона спокійна, дещо боязка. Але це нормально, бо вона у новому місці для себе», – розповіла Galnet менеджерка з маркетингу ведмежого притулку «Домажир» Сніжана Палажченко.
Юлія Василина
----------
2019-02-28
У Львові стартує аукціон зустрічей, де збиратимуть гроші для центру «Джерело»
У ІІІ-му благодійному аукціоні «Купи зустріч – допоможи Україні» можна запропонувати зустріч із собою, а також придбати кавування-спілкування із цікавою вам людиною
Щоб самому стати лотом заявки можна подавати вже від сьогодні.
Для цього потрібно:
Тема листа: купи зустріч – фото – ваше прізвище та ім’я. Роздільна здатність від 1,5х1,5 тис. пікселів.
Читайте також: Дрогобицьких дітей у садочки і школи реєструватимуть у базі, де неможливо підробити дані
Ініціатор аукціону Ірина Снітинська наголошує: заявки може подавати кожен. Якщо ж хвилюєтеся, що не правильно складете запрошення на зустріч зі собою, то можете писати пані Ірині.
«Нехай пишуть мені напряму і я допоможу їм сформулювати запрошення. Бо кожна людина є цікава і може зголоситися, щоб допомогти. Важлива кожна зустріч і кожна гривня. У цьому аукціоні я хотіла би допомогти навчально-реабілітаційному центру «Джерело». У нас є амбітна мета – зібрати 300 тисяч гривень. Попри те, що частину коштів центру «Джерело» дає місто, лише вцьому році їм потрібно більше семи мільйонів гривень. На аукціоні плануємо зібрати декілька сотень лотів – зустрічей з людьми і продати їх якомога дорожче. Першим лотом є я. Пропоную кавування, розмова на вільні теми чи консультація з ораторської майстерності», – каже пані Ірина.
Проект «Купи зустріч – допоможи Україні» створили у 2014 році. На першому аукціоні на бронежилети і шоломи назбирали 135 тисяч гривень. А на другому – 250 тисяч гривень. Їх віддали військовим медикам.
Юлія Василина
----------
----------
2019-03-01
Десять шкіл Львова увійшли у сотню найкращих країни
Йдеться про рейтинг ТОП-100 найкращих шкіл України за версією журналу «Фокус» 
До списку увійшли такі навчальні заклади: Львівський фізико-математичний ліцей при ЛНУ ім. Івана Франка, Класична гімназія при ЛНУ ім. Івана Франка, Львівська академічна гімназія при НУ «ЛП», Львівська українська приватна гімназія, Львівська гімназія «Євшан», ліцей «Львівський» Львівської міської ради, ліцей № 37 Львівської міської ради, ліцей ім. В. Симоненка, гімназія «Гроно», ліцей № 8 Львівської міської ради. Про це пише ЛМР.
«Основним показником надання якісних освітніх послуг є те, що з 2010 року Львів займає перші місця в Україні за результатами ЗНО. Адже місто робить великі інвестиції в освіту – розвиток шкільної та дошкільної інфраструктури, впровадження інноваційних освітніх технологій у кожному закладі освіти міста», – йдеться у коментарі управління освіти ЛМР.
Читайте також: У львівських російськомовних школах відкриють українські класи
Нагадаємо, цьогоріч 35% з бюджету міста виділили на галузь освіти, у гривнях це понад 2,2 млрд грн.
Мар'яна Галькович
----------
2019-03-01
У львівських російськомовних школах відкриють українські класи
Мова йде про чотири школи
Україномовні класи у школах, де навчання ведеться російською мовою, відкриють з 1 вересня. Таке рішення прийняв виконавчий комітет ЛМР.
Читайте також: У Львові відмовляються від однієї з найпопулярніших довідок
Йдеться про школи № 52, № 6, № 17 та № 45. Щоб діти могли потрапити до україномовного класу, батькам потрібно подати заяву.
Юлія Василина
----------
2019-03-01
Понад півмільйона мешканців Львівщини отримають вищі пенсії
1 березня почалася індексація пенсій. На Львівщині виплати вже перерахували 606-ти тисячам осіб. Тим, кому пенсію не збільшать, нарахують одноразову допомогу. Таких людей в області 145 тисяч
Для кожного пенсіонера розмір підвищення з 1 березня 2019 року визначатиметься індивідуально, в залежності від коефіцієнтів страхового стажу та заробітку.
«В області налічується більше 686, 6 тис. пенсіонерів. Ми провели перерахунок і відповідно до нього у нас пройшли підвищення понад 606 тисяч осіб. Середня сума підвищення з урахуванням одноразової доплати складає 580 грн.», —  розповів в.о. начальника головного управління Пенсійного фонду у Львівській області Олександр Сафін
За результатами перерахунку отримають підвищення в сумі: до 100 грн. близько 128 тисяч осіб, від 100 грн. до 500 грн. близько 185 тисяч, від 500 до 1000 грн. близько 50 тисяч осіб, від 1000 грн близько 157 тисяч осіб.
Читайте також: Пенсії, монетизація субсидій, нові правила Facebook: що змінюється з 1 березня
«Індексація пенсій проводиться шляхом збільшення показника заробітної плати, який застосовується для обчислення пенсії. Зазначений коефіцієнт підвищення середньої заробітної плати по України — 1, 17. Якщо його застосувати до середньої зарплати 3764, то для всіх пенсіонери отримають 4404, 35 грн. Це стосується страхових пенсій та по військовому закону для строковиків. Для Чорнобильських пенсій осучаснена зарплата становить 1086, 71 грн. », — доповнила начальник управління обслуговування громадян Руслана Іванкова.
Якщо після осучаснення в пенсіонерів розмір підвищення становити менше, ніж 100 грн, то таким особам буде призначено доплату у сумі 100 грн.
Передбачена також одноразова доплата до пенсій, яку отримають близько 145 тисяч осіб. Детальніше про цю доплату читайте тут
Читайте також: Львів’янин повертався з електрички і впав у прірву
Катерина Тополюк
----------
2019-03-01
У Львові відмовляються від однієї з найпопулярніших довідок
Йдеться про так звану Ф-2 (довідка про склад сім’ї)
Сьогодні на засіданні виконавчий комітет Львівської міської ради вніс зміни до рішення № 1200 «Про затвердження Положення про розподіл функцій між окремими виконавчими органами міської ради при проведенні приватизації державного житлового фонду».
«Ми, фактично, відмовляємося від довідок форми 2, які нам подають мешканці при приватизації, а будемо зобов’язувати тих, хто ще не приватизував житло, вносити інформацію про своє місце реєстрації в Єдиний реєстр територіальної громади», — зазначила директорка юридичного департаменту ЛМР Гелена Пайонкевич.
Читайте також: «Спартак» на Гетьмана Мазепи: чого очікувати
Раніше у міськраді розповіли львів’янам, як можна швидше і простіше отримувати послуги ЦНАПів.
Андрій Теплий
----------
2019-03-01
Маршрут №2А їздитиме довше
Цей маршрут сполучає АС «Західну» та Університет
Як повідомив директор ЛК АТП №1 Орест Хамула, у вечірній час останній автобус на цьому маршруті відправляється від АС «Західної» о 22:10.
Читайте також: Львівщина отримає майже 80 мільйонів гривень на освіту
Останній рейс від Університету також відправляється о 22:10.
Юлія Василина
----------
2019-03-01
Львів’янин повертався з електрички і впав у прірву
Трапилося це у селі Славське Сколівського району
42-річний львів’янин ввечері квапився на електричку, але не встиг. Коли повертався, то з необережності впав у прірву.
«Чоловік не дуже сильно травмувався. Просто не міг сам вилізти.За інормацією рятувальників, він направлявся на електричку, але не встиг. Повертаючись назад, він скажем так невміло, перехилившись через дорожнє огородження, впав. Глибина не була катастрофічна», – розповіла Galnet фахівець відділу агітаційно-пропагандистської роботи Центру забезпечення ДСНС у Львівській області Юлія Хилько.
Читайте також: Школа на Сихові зібрала тонну макулатури (ФОТО)
Чоловіка у прірві знайшов місцевий мешканець, коли вигулював собаку. Сам витягнути він його не міг, тому викликав рятувальників.
Юлія Василина
----------
2019-03-01
Супергерої рятують планету: у Львові відбудеться форум-Фестиваль дитячого читання
17-19 травня у Львівському Палаці Мистецтв відбудеться Дитячий форум, де будуть рятувати Планету «Книгоманія» від екологічної катастрофи.
Дитячий форум-Фестиваль дитячого читання «Книгоманія» — одна з найбільших подій в Україні для розвитку дітей та їх батьків. Це три дні читання, конкурсів, квестів, ігор, майстер-класів, а також новинки для дітей від українських видавців.
«Вже стартував конкурс дитячого читання «Книгоманія», 18 областей вже підтвердило участь у цьому фестивалі. Учасники конкурсу є учні 7-го класу. Цей конкурс існує, щоб показати, що читати модно та круто, що завдяки читанню можна здобувати перемоги. Переможці цього конкурсу будуть винагороджені поїздкою до Львова на Дитячий Фестиваль «Книгоманія», — розповіла координаторка Дитячого форуму-Фестивалю «Книгоманія» Анна Батищева.
Читайте також: Львівщина отримає майже 80 мільйонів гривень на освіту
Цього року Фестиваль відбудеться у формі великої гри «Супергерої рятують планету». Учасниками можуть стати діти від 6-ти років, які хочуть врятувати Планету «Книгоманія» від екологічної катастрофи.
Додамо, що вперше для учасників конкурсу та всіх небайдужих було створено відкриту спільноту у фейбуці — Таємне товариство книгоманів. Долучитися до групи можна тут
Читайте також: Сьогодні стартує конкурс «Найкращий двірник Львова–2019»
Катерина Тополюк
----------
2019-03-01
У Львові почали реконструкцію площі перед Головним вокзалом: фоторепортаж
Рух на площі Двірцевій перекрили лише для автомобільного транспорту
У Львові стартувала реконструкція площі Двірцевої, яка відбуватиметься поетапно. З 1 березня закривають першу частину площі, з 1 квітня – автостанцію, а вже орієнтовно з травня трамваї перестануть курсувати до вокзалу – розвертатимуться на вул. Городоцькій біля депо. Завершити реконструкцію площі Двірцевої мають до 2020 року.
Про це перед початком робіт розповів заступник директора департаменту житлового господарства та інфраструктури Львівської міськради Андрій Білий.
«Станом на сьогодні зміни відбулися лише для автомобільного транспорту – його рух на Двірцевій буде обмежено. Для міського автобусного транспорту змінилось тільки те, що автобусам тепер не треба їхати навколо фонтану. Оминаючи сквер, вони курсуватимуть на свою звичну зупинку. Поки вони ще мають змогу під’їхати на близьку відстань до вокзалу і здійснити висадку пасажирів», – розповів Андрій Білий.
Реконструкція автостанції розпочнеться на початку квітня. Зупинки міжміських маршрутів перенесуть на приміський вокзал, а автобуси міжнародного сполучення зупинятимуться на паркові Головного вокзалу поблизу зупинки міського громадського транспорту.
«Реконструкція трамвайної частини розпочнеться у травні. Трамваї не курсуватимуть до вокзалу, а натомість розвертатимуться біля депо на Городоцькій», – додав Білий.
Нагадаємо, у тендері на реконструкцію площі Двірцевої перемогла компанія «Онур», яка запропонувала найменшу суму, необхідну для проведення всіх робіт, – 165,5 млн грн.
Фото: Galnet
Читайте також: В електротранспорті Львова купити квиток можна буде за допомогою Bluetooth: ВІДЕО
Орест Дрималовський
----------
2019-03-01
У Винниках офіційно заборонили гральний бізнес
Така рішення міськрада Винників прийняла напередодні
Депутати Винниківської міської ради своїм рішенням заборонили на території міста діяльність із здійснення грального бізнесу. За заборону проголосували 22 народні обранці.
Читайте також: Школа на Сихові зібрала тонну макулатури (ФОТО)
«Заборонити на території м. Винники діяльність із здійснення грального бізнесу, в тому числі діяльність, яка здійснюється під вивісками державної лотереї, якщо вона відповідає ознакам грального бізнесу, а саме: є діяльністю з організації та проведення азартних ігор; здійснюється організаторами азартних ігор-суб’єктами підприємницької діяльності; метою такої діяльності є отримання прибутку. Для фіксування ж факту здійснення азартної гри необхідною є фіксація таких обставини, як внесення гравцем ставки, отримання виграшу, результат гри повністю або частково залежить від випадковості», – зачитав міський голова Винник Володимир Квурт.
Зазначимо, що у січні цьогоріч активісти домоглися закриття всіх гральних салонів у Винниках. Після їхнього рейду заклади під вивіскою «Національна лотерея» призупинили свою роботу.
Мар'яна Галькович
----------
----------
2019-03-02
Львів’янка завоювала «золото» на чемпіонаті Європи
Жанна Наумова стала переможницею юніорської першості Європи зі стрільби з лука у турецькому місті Самсун.
Читайте також: Про що писали львівські газети навесні 90 років тому?
Катерина Тополюк
----------
2019-03-02
Львівські лучники вибороли «срібло» на чемпіонаті Європи
Змагання проходять у турецькому місті Самсун
Змагаються як дорослі спортсмени, так і юніори. Львівські лучники вже вибороли три срібні нагороди в командних змаганнях чемпіонату Європи. Про це повідомляє прес-служба ЛОДА.
Читайте також: Понад півмільйона мешканців Львівщини отримають вищі пенсії
Срібні нагороди в командних змаганнях серед юніорок здобули Жанна Наумова та Олександра Кукурузяк. Також в командних змаганнях срібло серед чоловіків виборов лучник Юрій Гавелко.
Особисті фінальні змагання чемпіонату відбудуться сьогодні, 2 березня. Зокрема, за золоту нагороду в особистих змаганнях боротиметься львівська лучниця Жанна Наумова. Суперницею спортсменки буде представниця Франції.
Юлія Василина
----------
2019-03-02
Розпродаж від Ryanair: Квитки зі Львова від 6 євро
Полетіти у Німеччину та Великобританію буде значно дешевше
Запланували відпочинок у період з квітня по червень? Маємо для вас гарну новину – лоукостер Ryanair проводить розпродаж квитків саме на цей період. Ціни на квитки ірландської авіакомпанії стартують від 6 євро, а дешево полетіти ви зможете зі Львова та Києва. Про це пише 24 Канал.
Зі Львова недорого обійдуться квитки у такі європейські країни, як Німеччина, Польща та Великобританія.
Читайте також: У Львові почали реконструкцію площі перед Головним вокзалом: фоторепортаж
Нагадаємо, авіакомпанія Wizz Air збільшує кількість рейсів у чотирьох популярних напрямках з та до Міжнародного аеропорту «Львів» імені Данила Галицького. Незабаром перевізник виконуватиме по 30 рейсів на тиждень.
Мар'яна Галькович
----------
2019-03-02
«Серійні вбивці часто починали зі знущання над тваринами»
Чому жорстоке поводження з тваринами прямо пов'язане із насиллям над людьми – в інтерв’ю із британським полісменом Марком Ренделлом
Марк Ренделл – колишній офіцер британської поліції. 30 років свого життя він присвятив розслідуванню кримінальних злочинів. Вийшовши на пенсію, чоловік зайнявся зоозахисною діяльністю: ділиться з поліцейськими та активістами різних країн своїм досвідом. Після тренінгу із львівськими патрульними Марк Ренделл розповів Galnet, чому українським правоохоронцям потрібно приділяти особливу увагу злочинам стосовно тварин.
– У серпні 2018 року вперше в історії України правоохоронці оголосили підозру чоловікові за жорстоке поводження з тваринами, а суд взяв його під варту. Одесит вбивав котів на очах своєї маленької дитини. Такому рішення передував значний тиск зоозахисників. Британські поліцейські теж неохоче беруться за такі справи, апелюючи пріоритетністю злочинів, мовляв, хлопці, у нас є важливіші справи – вбивства, пограбування і так далі?
– У Британії це відбувається дещо по-іншому. Можливо, через те, що у нас сформована певна історична традиція таких процесів. Наша поліція дуже тісно співпрацює із зоозахисними організаціями та активістами. В Україні такі організації, можливо, не працюють у вимогливому правовому полі. І це не тільки у вас, а й по всьому світу. Окрім таких емоційних натискань на поліцію, про які ви кажете, потрібно мати докази і факти, з якими можна звернутись до суду.
Потрібно налагодити плідну і ефективну співпрацю активістів з правоохоронцями. Для цього ми і проводимо тренінги. Сьогодні ми зустрічались із патрульними Львова, а завтра говоритимемо із місцевими зоозахисниками.
Мені не подобається, що активістів та поліцейських часто зіштовхують, як стінка на стінку
– А що потрібно для того, аби співпраця поліції з активістами приносила результати?
– Спілкування і комунікація. Все. Мені не подобається, що активістів та поліцейських часто зіштовхують, як стінка на стінку. Наприклад, історія навколо приватного звіринця у Покровську на Донеччині (активісти скаржились на неналежні умови утримання тварин – Ред.). З одного боку – зоозахисники, з другого – Міністерство екології, а з третьої – поліція. Їхній діалог міг би бути в рази ефективнішим, оскільки усі прагнуть одного і того ж – розбудови безпечного середовища. Над таким діалогом потрібно працювати.
– Як оцінюєте українське законодавство у цій сфері?
– Українським поліцейським важко працювати в межах правового поля, коли йдеться про приватну власність. У квартиру чи на конкретну ділянку вас можуть просто не впустити. У Британії, наприклад, такої проблеми немає – поліція може звернутись до суду і швидко отримати дозвіл на проведення розслідування. В Україні так само, але цей процес у вас значно триваліший.
Читайте також: Що таке алкоокуляри: львівські патрульні показали новий аксесуар
– Як Британії це вдається?
– Це доступність нашого суду. Наш магістрат працює 24 години на добу і 7 днів на тиждень. Поліцейський може звернутись туди у будь-який час.
Але серед переваг українського законодавства – значно жорсткіша міра покарання. За неналежне поводження з тваринами в Україні можна потрапити за ґрати на декілька років. У Британії максимальний термін – 6 місяців.
За жорстоке поводження з тваринами в Україні можна потрапити за ґрати на декілька років, у Британії – на 6 місяців
– Як жорстоке поводження стосовно тварин може вилитись у подальшу злочинність?
– На тренінгу із львівськими патрульними ми говорили про серійних вбивць, які часто починали зі знущання над тваринами. Це підтверджують і наукові дослідження, і статистичні дані. Ми розглядали справу 2007 року – про так званих «дніпропетровських маніяків». Група підлітків утворила злочинне угруповання. Хлопці знущались над тваринами, фільмували цей процес і публікували в соцмережах. З часом вони перейшли до вбивства людей. Цей процес теж знімали на відео і навіть приходили на похорон. Отримували від цього задоволення. На їхньому рахунку – 21 жертва.
Хлопці знущались над тваринами, фільмували цей процес і публікували в соцмережах. З часом вони перейшли до вбивства людей
Або, наприклад, американський випадок: чоловік вбив тварину, а наступного дня зарізав дружину. 14-річний підліток з Греції розважався відстрілом котів, собак, кролів
 Ніхто не надавав цьому особливої уваги – у регіоні популярне полювання – аж поки хлопець на застрелив свого однолітка. Британський юнак, батько якого займався організацією собачих боїв і дозволяв сину спостерігати за цим видовищем, згодом забив до смерті іншого хлопця. Таких випадків – безліч. Так починало багато серійних вбивць. Якщо б слідчі приділили більше уваги цим правопорушенням, можна було б унеможливити й інші – значно тяжчі – злочини.
У 2016-му ФБР почало вносити у справи факти жорстокого поводження з тваринами. Це є фактором того, що людина схильна до насилля і мусить перебувати на обліку. Якщо вдасться на ранніх етапах попереджувати насилля над тваринами, відповідно знижуватиметься і рівень домашнього насилля. Це якраз те, що ми намагаємося донести до українських правоохоронців.
Фото надані Naturewatch Foundation
Читайте також: Знайти сто тридцятого. Як львівські активісти допомагають поліції полювати на п’яних водіїв
Орест Дрималовський
----------
2019-03-02
Про що писали львівські газети навесні 90 років тому?
Про ринок зерна, президентів та науку. Galnet зібрав фрагменти з львівської періодики міжвоєнного часу
Про «Sprawy gospodarcze» у Польській республіці, а тому і у Львові, дізнаємося з однойменної статті, яку надрукувала «Gazeta Lwowska» 1 березня 1929 року. Зокрема, у тексті проаналізовано ринок зерна. До Польщі стали завозити більше пшениці. Натомість, за кордон переправляють великі обсяги ячменю. Також вивозять горох і квасолю, але низькими є показники експорту льону. Хороші обсяги мало виробництво масла. Це задовольнило потреби внутрішнього ринку і дозволило експортувати надлишок.
Зріс видобуток вугілля, а тому і збут цієї копалини за кордон. Через наслідки для атмосфери, скоротили видобуток нафти, але зросли обсяги експорту солі. Спостерігалося зростання і на ринку заліза. Застій і невизначеність панували у деревообробній промисловості – через відсутність замовлень. Рекордна кількість товару була випущена у цукровій промисловості. Це оживило внутрішній ринок у цій сфері, а також відкрило двері до експорту даного продукту. Натомість, через брак капіталу і проблеми з ринками збуту, все більше занепадало млинарство. Сумна ситуація і на ринку праці. Кількість зареєстрованих безробітних сягнула 32 тисяч. Між ними багато будівельників, працівників без кваліфікації.
Читайте також: Десять шкіл Львова увійшли у сотню найкращих країни
Як це є сьогодні, політика у нашому регіоні і тоді була зав’язана на просторі США – Росія. Читаємо у «Новому часі» дві новини про Америку і одну про Росію. Росію у березні 1929 року засипало снігом. При цьому так, що дописувач дивувався кількості снігу, який навіть на куполах храмів.
Американські новини стосуються президентів. Перша з них – це зустріч Альфреда Сміта і Герберта Гувера, які були опонентами на виборах президента США. Під час «приятельської балачки» політики оповідали пригоди, які їм траплялися під час передвиборчої кампанії і жартували. Про велику політику не говорили. Чи можливі подібні відносини між нашими політиками – на засадах поваги і визнання?
А діючий президент США Калвін Куліджа у той час виголошував промову до річниці народження Джорджа Вашинґтона. Напередодні виборів, президент говорив про побоювання щодо втручання у майбутні вибори чужих держав, а також акцентував увагу на тому, що США повинні будувати відносини винятково зі своїми сусідами, створити для себе «замкнений світ». Ось такий ізоляціонізм від США у 1929 році.
Читайте також: Які настанови давали львівським поліцейським сто років тому (ПРЕСА)
«Сучасна наука розвивається з такою швидкістю в усіх своїх ділянках, що не тільки ми, звичайні люде, але й великі вчені ставлять собі щораз частіше питання, як світ виглядатиме в будуччині, за яких 50 або 100 літ» – це не роздуми сучасного блогера. Це вступ до статті, яка була опублікована 90 років тому. Команда журналу «Життя і знання» зацікавилась, «Чи наука буде розвиватися вічно?”. Для відповіді переклали статтю професора Л. Гульвіґа.
Той зазначав, що попри всі відкриття і розвиток науки, наше незнання залишається широким як море. Наводив приклад великих культур Єгипту, Греції і Риму, які досягнули високого рівня розвитку, але зникли, залишивши «тільки шумовиння». Чи подібне чекає і на нас? Професор переконував, що всупереч давнім культурам, які були оазами серед пустелі, наша цивілізація простягається на всю територію землі. Вона базується на силі науки і користується силами природи. У цьому її стійкість.
Образ наукового поступу – це колонії мікроорганізмів. Наприклад, дріжджі пива. Кожна з клітин, які творять дріжджі, пучнявіє, мов надутий мішок. Потім кожен пучок творить нові клітини, які знову ж розростається. Поступ іде вперед, але не видовженням, а колами і спіралями. Дослідники зосереджуються на точці і розширюють її – доки проблема вичерпає себе. Далі новий факт і нова актуалізація теми. Нова клітина, яка розростається.
Проблемою на такому шляху є порушення людиною рівноваги у природі. Цивілізація міняє середовище. Науковий розвиток як скринька Пандори, де з добром вискакує і лихо. Шкода для природи, наука про мистецтво убивати, невідомі раніше форми недуг, некерована енергія тощо. Вчений звернувся до Анатоля Франса, який називав життя «постепенною низкою катастроф». На майбутнє прогноз – людство може скінчити як окремі цивілізації, або ж переродитись у нові форми життя. 
Читайте також: Пенсії, монетизація субсидій, нові правила Facebook: що змінюється з 1 березня
Міжвоєнна Галичина – це багата і колоритна гумористична культура. Зокрема, журнал сатири та гумору «ЗиЗ», який 1 березня 1929 року святкував ювілей «Просвіти». Навіть вірш написали. Ось його фрагмент: Не знаю, що такого бачите в Просвіті / Що так усі рветеся до Неї дуже, / Що хочеться до Неї Вам летіти / Й для неї ні разу не були ще байдужні.
Архітектор Ґауді захоплювався природою і про це свідчить фраза, наведена вище. Львів’ян також цікавила ця тема і як наслідок – стаття «Про цікаві форми поверхні землі в Галичині» у тому ж номері «Життя і знання» за березень 1929 року. Ми звикли до ландшафту своєї місцевості, але чи зуміли би впізнати певні простори десятки чи сотні років тому? Адже всі форми міняються під дією природи.
Наприклад, скельні стіжки-піраміди – високі стовбури на стрімких узгір’ях. Інколи, наче шапками, покриті камінням. Дуже відомі в Тіролі, але є на українських землях. У Карпатах, на височинах, над Дністром і Дніпром. Також – у містечку Косів, осередку галицької Гуцульщини. Гірська стіна там височіє просто над людськими помешканнями, а з неї – видніють наїжачені скельні стіжки. Місцеві гори з пісковика і тому їх легко розмиває вода. Пісковик вимивається, а твердіші породи залишаються і стоять.
Незвичайна подія описана у статті «Вовки під Львовом», яку опублікували «Новому часі». Йдеться про те, як уночі, з неділі на понеділок, до міського гайового Миколи Чапрана «вдерлося стадо вовків, зложене з 17 ти штук». Діялося на Клепарові. «Збуджений зі сну Чапран» аби відігнати вовків підпалив стіжок соломи. Вовки злякалися вогню і втекли у напрямку Брюховичів, але це був далеко не перший їх прихід до людей. Щось таке складно уявити у сучасному Львові. Хоча 
Читайте також: «Спартак» на Гетьмана Мазепи: чого очікувати
Для підготовки публікації використано матеріали з фондів Наукової бібліотеки Львівського національного університету імені Івана Франка
Євген Гулюк
----------
2019-03-02
У Львові встановлять камери зі системою визначення обличчя
У 2018 році їх вже тестували у місті
Весною цього року мають оголосити тендер і встановити 32 нові камери з цією системою.
Про це повідомляє прес-служба ЛМР.
Читайте також: У Львові відмовляються від однієї з найпопулярніших довідок
Нагадаємо, Центр безпеки міста опрацьовує відео з 280 камер загальноміської мережі відеонагляду, використовуються сучасні алгоритми аналітики з визначення номерних знаків та обличчя. В планах до 2020 року — встановлення близько 2000 камер відеонагляду.
Юлія Василина
----------
2019-03-02
Друга річниця загиблих шахтарів зі Львівщини
2 березня 2017 року на шахті "Степова" ДП "Львіввугілля" вибухнув метан. Загинуло 8 шахтарів зі Червонограда та околиць.
У цей час, о 12 годині 46 хвилин, на шахті працювало 172 гірники. На момент аварії відбувався не видобуток вугілля, а ремонтні роботи. На аварійній ділянці перебувало 34 гірники. Через вибух метану загинуло 8 і шпиталізовано 23 гірники.
Читайте також: Львів’янин повертався з електрички і впав у прірву
Додамо, що за рівнем смертності і травматизму на промислових об’єктах Україна посідає друге місце у світі.
Катерина Тополюк
----------
----------
2019-03-03
Головне за тиждень: найцікавіші тексти Galnet
Балет у 65, антитренди сезону, челендж «Булінг STOPS Тут»: про це та інше у підсумках тижня.
У щоденному вирі інформації можна проґавити щось справді важливе. Galnet підготував для читачів підбірку найрезонансніших і найцікавіших матеріалів, опублікованих цього тижня.
У Львові буде спортивно-торгово-розважальний центр. «Спартак» на Гетьмана Мазепи. Ми розповіли чого очікувати?
Львівські школярі зняли відео проти цькування. У межах челенджу діти зі своїми відеороликами ходитимуть у різні школи і говоритимуть про види цькування. Читайте тут .
«Серійні вбивці часто починали зі знущання над тваринами». Чому жорстоке поводження з тваринами прямо пов’язане із насиллям над людьми? У матеріалі нашого Ореста Дрималовського.
У Львові створили студію балету «Для дорослих». Журналісти Galnet побували у групі, де вік та стать немає значення.
Що заважає нашому гардеробу бути модним, стильним і актуальним? Поради від стиліста-іміджмейкера просто зараз.
26 лютого була 5 річниця з моменту окупації українського півострова. Наша журналістка Мар’яна Галькович дізналася, як склалося життя громадян після анексії.
Про що писали львівські газети навесні 90 років тому? Galnet зібрав фрагменти з львівської періодики міжвоєнного часу
Що таке алкоокуляри? Львівські патрульні показали новий аксесуар. Побачити це можна тут
Скільки відсотків львів’ян люблять своє місто? Про цей та інші показники читайте у матеріалі .
У Львові скасували виставку портретів Шевченка. Що кажуть мистецтвознавці?
Пенсії, монетизація субсидій, нові правила Facebook. Наша Юлія Василина підсумувала для вас, що змінюється з початком весни.
Як львівські художники підкорюють світ? Про це розповів один із найперспективніших митців країни Лесь Панчишин!
Приміщення на Короленка: покупець не зможе купити будинок через заборону суду. Деталі у нашому матеріалі.
85-річний львів’янин зійшов на Говерлу за 4 години. Про любов до гір, свої плани на наступні походи та секрети витривалості у поважному віці Орест Кліщ розповів нашій журналістці.
 
Катерина Тополюк
----------
2019-03-03
Як львівські художники підкорюють світ
"У дитинстві хотів бути скрипалем, але, на моє щастя, пішов у художню школу": історія Леся Панчишина
У підлітковому віці він, як і тисячі інших дітей, шукав способи самовираження у різних напрямах: відвідував гурток народних танців, займався живописом та скульптурою, професійно грав у міні-футбол. Та коли прийшов час робити вибір, він обрав живопис. І, як показує час, не помилився.
Про те, як це – бути художником в Україні, звідки черпати натхнення, і чому за кордоном більше цінують українське мистецтво, у програмі «Люди дії» на Радіо FM Галичина розповів один із найперспективніших митців країни Лесь Панчишин.
Про правильний вибір
У дитинстві я хотів бути скрипалем, як мій брат – Остап Панчишин. Але, на моє щастя, пішов у художню школу. Паралельно – професійно займався міні-футболом у команді СК «Енергія». Та коли настав момент, що потрібно вибрати щось одне, я обрав малювання і вступив у коледж імені Труша на спеціальність художня кераміка. Та оскільки все своє свідоме життя я малював, то ще тоді поставив за мету стати живописцем.
Читайте також: Про що писали львівські газети навесні 90 років тому?
Про початок кар’єри 
Зізнаюсь чесно: на початках мене взагалі було важко змусити щось робити. Та коли я вже починаю, то завжди занурююся у справу з головою. Після вступу в коледж я думав: буду собі малювати, одразу стану художником
 Та насправді – усе далеко не так просто. Спочатку потрібно вивчитись, здобути відповідну освіту, і аж тоді ти бачиш – твоє це чи ні.
Про участь у Slava Frolova-Group
Проект Slava Frolova-Group (ініціатива, створена для підтримки молодих художників України – ред. ) був для мене хорошим стартом. Саме там молоді художники часто вперше показують свої роботи на виставках у великих галереях. І насправді дуже приємно, що мене помітили і взяли туди. Можливо, саме там на психологічному рівні я чи не вперше зрозумів, що те, що я роблю, комусь потрібно.
Читайте також: Десять шкіл Львова увійшли у сотню найкращих країни
Про власні виставки
Пізніше, маючи вже певний досвід, я почав сам організовувати виставки. На це, звичайно, йде набагато більше часу, бо фактично – ти сам усім займаєшся. Та з іншого боку – я почав працювати над персональними виставками, які набагато важливіші. Бо на таких заходах ти сам себе представляєш, формуєш певну концепцію і дотримуєшся її, намагаєшся сказати й донести своїми роботами щось важливе.
Про Америку і мистецтво 
Зі своїми картинами я їздив у Штати. Одна виставка була в Чикаго, інша – у Нью-Йорку. Це те, до чого я йшов. Тепер із тим досвідом, який у мене є, я більш прискіпливо обираю, де виставлятись, і куди подавати роботи
 Для мене важливо, щоб люди одразу впізнавали почерк на картинах.
Мої роботи – експресивні й ефектні. А щодо напряму, я думаю, що встигну попрацювати ще не в одному. Зате точно можу сказати, що не називатиму свій стиль «панчишинізмом»
Читайте також: «Серійні вбивці часто починали зі знущання над тваринами»
Фото героя зі сторінки у фейсбук.
Святослав Драбчук
----------
2019-03-03
85-річний львів’янин зійшов на Говерлу за 4 години
Чоловік каже, що «гори любить більше, ніж кафе»
У гори ходить періодично. Попередній раз на найвищу гору українських Карпат сходив у 80, а скільки всього сходжень зробив на цю вершину – вже й не пригадає. Про любов до гір, свої плани на наступні походи та секрети витривалості у такому віці Орест Кліщ розповів журналістці Galnet.
Поговорити з паном Орестом, колишнім викладачем Львівської політехніки, ми домовились у нього вдома. Після короткої прогулянки знаходжу потрібний будинок, на подвір’ї якого порядкує господар – весна надворі. Орест Кліщ дуже дивується, чому ж це нас зацікавила його скромна персона, а я похапцем пояснюю, що піти на Говерлу у 85 – справжній подвиг і що таких сміливців мені та моїм колегам раніше зустрічати не доводилось.
– Я почав ходити в гори у 1952 році, – починає нашу розмову Орест Кліщ. – Після першого курсу інституту я дістав путівку на Кавказ – там я потрапив в альпіністський табір. Тоді ми піднялися на гору Баксан: хоч там були льодяні скелі і йшли ми зв’язані по двоє, я з задоволенням пройшов той маршрут і був на висоті 4200 метрів – це найвища вершина, на якій я був. Вперше на Говерлу я піднявся у 1955 році.
А потім в Політехніці пан Орест випадково познайомився з таким самим затятим туристом, як і сам. Чоловік запросив нашого героя до свого гурту, підкорювати гори разом – незабаром вони зустрілися біля підніжжя гори Піп Іван. З того часу, залюблені у гори приятелі, піднялися не на одну гору, а через 40 років своїх походів навіть видали про це книгу. 
Читайте також: Понад півмільйона мешканців Львівщини отримають вищі пенсії
– Я не мав з ким іти, бо товариші мої трохи похворіли (та й я перед тим мав проблеми з ногою, але вилікувався). Тоді моя дружина побачила оголошення туристичного бюро, що планується підйом на Говерлу. І я пішов з ними – молодшими за мене на років тридцять людьми. На вершину піднявся рівно за 4 години, якби йшов зі своїми товаришами, то міг би відпочити, а тут треба було не відставати. Я був такий змучений
 Вертатися назад було ще важче: сонце припекло, сніг почав танути і було дуже слизько.
Товариші пана Ореста йтимуть у похід в травні, але він вирішив, що перепочине: влітку, перед підйомом на Говерлу, був у Норвегії, тож почувається трохи виснаженим. 
Згадує також, що у гори раніше любив ходити сам, не боявся і ніколи не потрапляв у прикрі ситуації:
– Йшов так, як я хотів, бо з товаришем вже треба вибирати компромісне рішення. Але зараз вже самому йти мені забороняють.
Зізнається Орест Кліщ, що не так його манять гори, як краєвиди, які відкриваються з вершин. Якби зараз мав можливість, то піднявся б на Кострицю. Краєвиди саме з цієї гори для пана Ореста найулюбленіші.
Секрети такої гарної форми у поважному віці досить прості, каже пан Орест. Зізнається, що ніколи не палив та й алкоголь вживає лише у свята, та й кількість його символічна.
– Вікт (харчування – ред.), рух і дух, – продовжує мій співрозмовник, – я, наприклад, на роботу ходив пішки. Зараз кожного року їжджу на озеро Острівне, поки мій товариш ловить рибу – я плаваю, збираю чорниці, гуляю в лісі. Це, знову ж таки, рух.
Читайте також: Як 65-річна львів’янка пішла на балет (ВІДЕО)
Перед тим, як йти в черговий похід, пан Орест старанно готується: багато ходить, піднімається на Лису гору або Високий Замок. Туристам радить взувати хороші черевики, обов’язково мати компас і карту – не сподіватися на мобільні телефони.
– Люблю гори більше, ніж кафе, – підсумовує пан Орест.
 
Фото з особистого архіву героя та Galnet.
Мар'яна Галькович
----------
2019-03-03
Стелу Монумента Слави у Львові знесли (Фото/Відео)
«Поклали» 30-метрову стелу тільки з третього разу.
Знесення відбулося у ніч на 3 березня. Про це у Фейсбуці повідомив керівник ГО “Варта-1” Ігор Зінкевич.
Відеоматеріал: 
У ЛЬВОВІ ЗНОСЯТЬ 30-МЕТРОВУ СТЕЛЛУ МОНУМЕНТУ СЛАВИ
Опубліковано Varta1 – Варта1 Субота, 2 березня 2019 р.
Читайте також: Як 65-річна львів’янка пішла на балет (ВІДЕО)
Нагадаємо, наприкінці лютого минулого року Львівська мерія ухвалила рішення демонтувати аварійний 30-метровий пілон Монумента слави на вул. Стрийській.
Катерина Тополюк
----------
2019-03-03
Як 65-річна львів’янка пішла на балет (ВІДЕО)
У Львові створили студію балету «Для дорослих». Журналіст Galnet побував у групі, де вік та стать не мають значення.
Це єдина у місті студія класичного танцю для людей різного віку. Також окремо займається група 50+.
Додамо, що займатися балетом у Львові зараз можна у трьох школах. Власниця студії розповідає, що вони мріють про власний зал з балетною професійною підлогою. На разі для них це проблема, вони у пошуках інвесторів.
Катерина Тополюк
----------
2019-03-03
Як львів’яни оцінили якість життя у місті: моніторинг за 2018 рік
17% незадоволені виглядом зі свого вікна, 37,3% ніколи не користуються таксі, 94% люблять своє місто: про ці та інші результати дослідження у матеріалі Galnet. 
У Львові презентували результати дослідження соціального моніторингу «Якість життя у Львові 2018», який провели: Комунальна установа «Інститут міста» спільно з Соціологічною агенцією «Фама».
«Ми опитали людей різного віку та фінансового становища, з різним рівнем освіти, щоб об’єктивно побачити, яка є думка львів’ян. Опитано було 1200 мешканців. Ці люди — це маленька модель населення Львова, яку можемо екстраполювати на все населення», — коментує директорка соціологічної агенції «Фама» Мар’яна Малачівська-Данчак.
Читайте також: Про що писали львівські газети навесні 90 років тому?
Результати соціологічного дослідження — це суб’єктивне бачення мешканців, що відбувається у місті. Galnet виділив головні з них.
БЛАГОУСТІЙ
Всі показники зростають. Можна припустити, що це тому, що зростає кількість ОСББ. Також збільшується кількість новобудов. По місту львів’яни задоволені освітленням магістральних доріг, кількістю паркових зон, місць для відпочинку. Тільки 17% незадоволені виглядом зі свого вікна.
ТРАНСПОРТ 
Це найпроблемніша тематика, показники падають. Маршруткою користується 30% населення щодня, трамваєм близько 18%, а тролейбусом тільки 8%. Трамвай є лідером серед громадського транспорту, він отримує найбільші оцінки від жителів, а маршрутку найбільш розкритикували жителі. 37,3% жителів ніколи не користуються таксі для пересування по місту. Ідею впровадження електронного квитка у громадському транспорті Львова позитивно оцінюють 68% опитаних
Читайте також: «Серійні вбивці часто починали зі знущання над тваринами»
МЕДИЦИНА 
По медицині показники зросли. За медичними послугами зверталися у цьому році приблизно 50% львів’ян. Підписали елекронний договір з лікарем вже 57% жителів, але лише кожен третій розуміє суть медичної реформи. 65% проінформовані про запис на прийом до лікаря онлайн, але практику в життя втілило лише 45%.
ОСВІТА
По освіті є падіння по індексах, але задоволених львів’ян по різних параметрах є більше, ніж незадоволених. Жителі задоволені якістю викладання, ставленням педагогів. Приватні дитячі садочки відвідують 15%, а 84% — комунальні. По школах менші показники, лише 5% відвідують приватні школи.
Читайте також: Львівщина отримає майже 80 мільйонів гривень на освіту
 ІНКЛЮЗІЯ
Цього року вперше було включено новий елемент, додали показники по інклюзивності простору. Він потягнув більшість показників донизу. Цим аспектом дуже незадоволені львів’яни.
Похибка репрезентативності вибірки з довірчою ймовірністю 0,954
не перевищує 2,8% для показників близьких до 50%
не перевищує 2,4% для показників близьких до 25% або 75%
не перевищує 1,7% для показників близьких до 10% або 90%
не перевищує 1,2% показників близьких до 5% або 95%
не перевищує 0,6% для показників близьких до 1% або 99%
Додамо, що соціальне самопочуття жителів у Львові на високому рівні. 88 львів’ян відчувають себе щасливими, 94% люблять рідне місто та 58% можуть повністю реалізувати себе тут.
Читайте також: Головна редакторка Galnet у сотні найкращих медійників та блогерів Львівщини
Фото: знімки з екрану презентації соціологічної агенції «Фама».
Катерина Тополюк
----------
----------
2019-03-04
Львівські ЦНАПи декілька днів працюватимуть за іншим графіком
Це пов’язано з державними вихідними
У прес-службі Центру надання адміністративних послуг м.Львова повідомили, що на три дні змінять графік роботи. Зокрема, 8 березня також не працюватимуть, адже Кабмін вирішив не скасовувати вихідний у Міжнародний жіночий день.
Читайте також: Без цензури: український військовий розповів, як солдати РФ захоплювали частину в Криму
Юлія Василина
----------
2019-03-04
На Львівщині назвали найкращих спортсменів лютого
Виконком відділення Національного олімпійського комітету України у Львівській області назвав володарів титулу «Найкращий спортсмен місяця»
Цього разу, за інформацією НОК, лауреатів двоє – каратистка Катерина Крива та двійка санкарів Стахів Ігор/Лисецький Андрій.
Під час голосування членів виконкому саме їх кандидатури набрали найбільшу кількість голосів, до того ж голоси розділилися навпіл. З огляду на ситуацію, голова відділення Юрій Турянський запропонував нагородити обох номінантів, що й одностайно схвалено.
Читайте також: «Якщо ти не зазнавав поразки, то ніколи не знатимеш, наскільки солодка перемога»: історія паралімпійки Наталі Морквич
На урочистій церемонії нагородження, окрім спортсменів, відзначать й їх тренерів – Ігоря Богдана (тренера Катерини Кривої) та Тараса Гарцулу й Івана Баїка (тренерів Стахіва Ігоря та Лисецького Андрія). Місце, дату і час проведення церемонії нагородження повідомлять додатково.
Андрій Теплий
----------
2019-03-04
За два дні на Львівщині сталось понад 50 пожеж сухої трави (ВІДЕО)
Пожежі зафіксували, зокрема, у Пустомитівському, Жовківському, Сколівському районах, у Винниках та у Старому Самборі
Протягом вихідних надзвичайники зафіксували на Львівщині 54 пожежі сухої трави. Про це у коментарі Galnet повідомила речниця Головного управління ДСНС України у Львівській області Христина Авдєєва:
 «Службою надзвичайних ситуацій було зафіксовано 18 пожеж у суботу та 36 в неділю. Підпал був практично по всій території області: у Пустомитівському, Радехівському, Сколівському, Золочівському, Яворівському, Дрогобицькому, Сокальському, Бродіському, Городоцькому, Стрийському, Буському, Старосамбірському, Миколаївському, Жовківському, Самбірському, Кам’янка-Бузькому районах та містах Винники і Борислав», – уточнила речниця ДСНС у Львівській області.
На підтвердження своїх слів надзвичайники на своїй сторінці у Facebook опублікували відео з ліквідації пожежі сухої трави.
Читайте також: Без цензури: український військовий розповів, як солдати РФ захоплювали частину в Криму
 Крім того, минулого тижня на Львівщині зафіксували 3 пожежі торфу. Сталося це у Гамаліївці, Ситихові та Белзі.
У Головному управлінні ДСНС України у Львівській області нагадують, неконтрольований вогонь при сухій та вітряній погоді швидко поширюється, знищуючи гектари трави, пошкоджує і випалює дерева та житлові будинки.
Особливо небезпечним є спалювання сухої трави на полях, через які проходять високовольтні лінії електропередач, поблизу лісових масивів, газо- та продуктопроводів, автозаправних станцій. Швидкість поширення вогню надзвичайно висока, тому локалізувати такі пожежі на відкритих територіях дуже важко.
Читайте також: Львів’янка розповіла, як жити, коли знаєш про смертельний діагноз своєї дитини
Як повідомляв Galnet раніше, особам, які здійснюють підпал сухостою та листя загрожує штраф від 340 до 1700 гривень.
Софія Лопатка
----------
2019-03-04
На Львівщині стартував Чемпіонат України зі зимових видів спорту серед спортсменів з ураженням опорно-рухового апарату та зору
Змагання відбуваються на базі Західного реабілітаційно-спортивного центру Національного комітету спорту інвалідів України у с. Яворів, на Турківщині
Змагаються спортсмени у лижних перегонах та біатлоні. Повідомили Galnet у прес-службі правління фізичної культури та спорту ЛОДА.
«Перше, що відчуваю, коли приїжджаю сюди – це є потужна синергія та командна робота.- Заявив під час відкриття змагань начальник управління фізичної культури та спорту Львівської облдержадміністрації Роман Хім’як. – У сьогоднішньому чемпіонаті беруть участь спортсмени, які щоденною клопіткою працею, додають до іміджу нашої держави такі вкрай потрібні зараз коефіцієнти успіху».
Серед учасників змагань є і спортсмени Національної паралімпійської збірної команди зі зимових видів спорту та чемпіони світу-2019. Змагання триватимуть до 9 березня.
Читайте також: 85-річний львів’янин зійшов на Говерлу за 4 години
Марічка Курило
----------
2019-03-04
Погода у Львові на 5-7 березня
У Львівському гідрометцентрі попереджають, що через перепади атмосферного тиску погано себе можуть почувати метеозалежні люди
5 березня – хмарно з проясненнями, часом невеликий дощ. Вночі у горах – з мокрим снігом. Вночі та вранці в горах на окремих ділянках доріг буде ожеледиця. Вітер західний – 7-12 м/с. Пориви 15-20 м/с. Температура вночі 1-6 градусів тепла. Вдень – 6-11 тепла.
6 березня – хмарно з проясненнями. Вночі – від -1 до +4 градусів, місцями дощ з мокрим снігом. Вдень без опадів, температура повітря 5-10 градусів тепла. Вітер поривчастий – 9-14 м/с.
7 березня – мінлива хмарність, без опадів. Температура вночі – 0-5 тепла, вдень – 10-15 градусів тепла.
Характерною особливістю березня і загалом цьогорічної весни є висока динаміка атмосферних фронтів, що викликає швидкі зміни в погоді. Через це є великі перепади атмосферного тиску, що може викликати погане самопочуття у метеозалежних людей.
Читайте також: Львів’янка розповіла, як жити, коли знаєш про смертельний діагноз своєї дитини
Окрім цього, синоптики закликають у теплі дні почистити річки, озера і джерела, які є біля них. Тоді на Львівщині буде більше чистої і корисної води.
«Очікувана середньомісячна температура повітря на рівнині – 3 градуси тепла при нормі 2. Тому очікується, що по температурі березень буде тепліший, а кількість опадів буде близькою до норми. При тому, що дуже сухий був лютий, тої кількості опадів м’яко кажучи не достатньо для того, щоб наповнити вологою землю. Для того, щоб вода у ріках, озерах, джерелах була чистою і в достатній кількості, їх потрібно чистити. Коли люди усвідомлять, що є необхідність допомогти землі і собі й підуть чистити джерела, то буде більше води», – каже т.в.о. начальника відділу метеопрогнозів Львівського регнонального гідрометцентру Олена Смалюх
Юлія Василина
----------
2019-03-04
За рік на Львівщині народилося 497 дітей з вродженими вадами розвитку
Вади у діток може спричинити навіть відвідування сауни під час вагітності
У межах Всесвітнього дня запобігання вродженим вадам розвитку львівські медики розповіли про те, які патології переважають, про профілактику та кількість діток, які народжуються з вродженими вадами.
«Щорічно у нас в області народжується приблизно 2,1-2,2% дітей з вродженими вадами розвитку. За минулий рік у нас в області народилося 497 дітей. Серед причин вроджених вад розвитку 20-30% це нові мутації, які можуть виникати, як на рівні гена, так і на рівні хромосоми. Приблизно 15-20% – вади розвитку, які зумовлені двоякими чинниками, тобто схильністю до вроджених вад розвитку та негативними чинниками зовнішнього середовища, які відбуваються під час або до вагітності. Ще 30-40% причин ми не можемо встановити остаточно», – розповідає завідувачка міжобласним медико-генетичним центром ДУ «Інститут спадкової патології НАМНУ» Надія Гельнер.
Лікарка наголосила, що здоров’я майбутніх дітей залежить від того способу життя, який веде родина протягом кількох поколінь і додає, що до вагітності потрібно готуватися.
«Минулого року у Львівській області, під час вагітності до 22 тижнів ми діагностували 157 природжених вад розвитку, за медпоказами 57 жінок перервали свою вагітність. Переважають вади розвитку центральної нервової системи, на другому місці множинні природжені вади розвитку, а на третьому місці – вади розвитку сечовидільної системи», – каже пані Надія. 
Читайте також: Львів’янка розповіла, як жити, коли знаєш про смертельний діагноз своєї дитини
Не завжди переривання вагітності після виявлення вроджених вад у дитини є єдиним чи найкращим варіантом вирішення такої складної ситуації. Деяких дітей з вадами після народження можна прооперувати, а буває й таке, що патології зникають під час вагітності. Зараз, за словами Надії Гельнер, 20% жінок наважуються зберегти малюків, у яких виявили вроджені вади. До речі, у Львові вже декілька років діє громадська організація «Слід життя», яка займається супроводом батьків, котрі чекають на появу дитини з виявленими патологіями.
Мар'яна Галькович
----------
2019-03-04
Без цензури: український військовий розповів, як солдати РФ захоплювали частину в Криму
У зенітно-ракетну частину на мисі Фіолент у Севастополі окупанти прийшли наприкінці лютого 2014 року. Тоді там служив військовослужбовець повітряних сил України з позивним «Вітер». Службовці, як завжди, виконували свої військові обов’язки, коли раптом під брамою їхньої частини з’явилися люди без розпізнавальних знаків і почали ставити ультиматуми. Зі собою мали новітню зброю. «Зелені чоловічки» змогли увійти на територію, але не підкорити українських військових. Далі пряма мова – спогади військовослужбовця
«Крим. Севастополь. Мис Фіолент
Позиція 174 ЗРБр ЗС України
27 лютого фаза зі захоплення Криму виходить на фінішну пряму. Для всіх вже не секрет, що ми всі творимо історію, новітню історію.
Крим перейшов до рук окупантів методично і це для нас, для Севастополя, було не новиною. За весь час існування Криму у складі України, РФ методично знищувала тут все українське. Я прожив у Севастополі 15 років і на свої очі бачив це все. Лояльність зробила свою справу.
У лютому 2014 Україна була лише на наших стягах. Люди з Києва, Львова, Одеси дивилися на нас і бачили майбутнє України – чи вистоять, чи зрадять. Кожен з нас переживав захопленя Криму по-своєму. Але вибір робив кожен сам. Ми вистояли, не зрадили наш народ, свою землю і тих, хто вірив в нас.
Читайте також: 85-річний львів’янин зійшов на Говерлу за 4 години
Ми чекали, що нас почнуть блокувати. У повітрі вже літав запах війни та зради, наших сусідів розвідників та ракетників ВМС вже почали блокувати. Ми налагодили зв’язок з ними. Але і ми, і вони наказ на відкриття вогню не отримали
На жаль, час грав не на нашу користь. Ми стояли, чекали, але не знали, що вже свою роль відіграли. Усі командири, від яких залежало приняття рішення, призначалися тільки за принципом майбутніх амбітних планів. А хто не входив в їхній формат, то їх підкуповували або шантажували. Наш командир, за неперевіреними даними, за співпрацю та здачу частини отримав великі кошти так само, як і решта. У кабінеті йому відкрили кейс, де було 300 тисяч «зелених» і папірець з ордером на квартиру у Москві й сказали: «Фамілію впишеш сам, а гроші, якщо перейдеш на сторону РФ, віддавати не треба». Вони просто зрадили за гроші. Кожен з них думав, що служитиме в Криму, але Сирія, Чечня теж непогано. Під час анексії я чітко бачив позицію РФ до її солдат. Я маю на увазі, що їм було не важливо, скільки солдат “ляже” і, що вони повернуться 200-ми. Агресивність дала змогу швидко взяти владу в руки, але якби у відповідь вони отримали відсіч ту, яку отримають згодом під Донецьком, враховуючи шаблонність, ой не факт, що все би пройшло так гладко.
12 квітня я спілкувався з представником тих, хто нас блокував і в простій бесіді без проблем він розповідав, як вже в листопаді їх відправили у табір підготовки, що навіть командир не знав, де вони до 20.02.14 року. Багато з них на початку думали, що вони таки в Ростові.
Читайте також: «Серійні вбивці часто починали зі знущання над тваринами»
Ми вночі штурмували свій склад зі зброєю. На той час вони (прим.редакції – окупаційні війська) приховано зняли охорону та висунулись в район смт Перевального. Такого адреналіну ми не відчували давно. За короткий час ми набивали кишені патронами до АК. 40-50 офіцерів за 15 хвилин озброюються до зубів. О 5.00 ранку, коли вони (прим.редакції – окупаційні війська) повернулися, ми їх приємно вразили. Саме тоді вперше в них був розрив шаблону, як це так ми встигли озброїтися. О 14.00 я з колегами встановив ЗУ 23 і ДШК на УРАЛ, що змусило вже по-новому дивитися на це. Нас, звичайно, можна було б знищити за хвилини, але не так просто, як беззбройних баранів. У частині повітряних сил були офіцери, що знали зброю – в нас були РПГ, ДШК, ЗУ 23 і, отримавши, наказ на відкриття вогню, свої життя ми могли дорого обміняти на амбіції «карлика». У нас була ЗУ, правда без бойових набоїв, ми встановили на один ствол пристрій для холостої стрільби, другий виглядав як під бойові. Так 21.03.14 ми відкрили вогонь лише холостими, який Путін казав, що взяв без єдиного пострілу.
Я і Макс Зайчик тримали наш пост на даху казарми у вентеляційній шахті. Там жили і обороняли свій пост з позивним «ГНІЗДО», а нас колеги називали «КАРЛСОНИ» (бо жили ми на даху). Організувавши кругову оборону, ми трималися, позаду були дні невідомості. Ми постійно тримали зв’язок з великою землею. Наші колеги з 25 і 79 бригад давали надію, що вони таки підуть в Крим, а після маршу розвідувальної роти 25 бригади з Старого Криму на материк в нас була надія. Кількість тих, хто нас блокував збільшувалась і агресивність теж. У повітрі вже літало щось недобре. Чим ближче до псевдореферендуму, тим на душі було неспокійно.
Наші дівчата, хто підтримував Україну, по телефону сказали нам, що на завтра планується штурм. Ввечері командиру висунули ультиматум: або ви складаєте зброю, або ми знищуємо всіх. Полонених не буде. Ніч пройшла досить тривожно. Як спати, коли жити залишалось години? Ми усвідомлювали, що воювати прийдеться не по всій території, а точкою оборони стане наша будівля і ми всіляко за цей час її укріпляли, в нагоді стали два РГО «Шміль». Наш друг з позивним «ДИКИЙ ПРАПОР», коли знімали 9-ту роту, поцупив два пустих тубуси від РГО. Ми її привели візуально до бойового стану. Декілька разів демонстративно навели на ціль. Нас помітили, враховуючи наше озброєння, штурм міг бути цікавим для них.
Читайте також: «Він залишив мамі записку, що їде на війну
»
Кількість блокувальників збільшилась до 200-300 осіб. З’явилися агресивно налаштовані самооборонці та “казаки”, військові перейшли на другу лінію та зайняли оборону, розгорнули кулеметні гнізда, снайпери зайняли позицію. Штурмом керували безпосередньо з одного командного пункту, бо ми були не одні такі. Наше становище нагадувало людину, що має зробити вибір з пістолетом біля скроні. О 14.30 приїхав командир бригади, велися перемовони, градус напруги різко підстрибнув – за парканом шум, крики, погрози, вибухи, провокації. Переговори тривали недовго – годину, може півтори . Весь час ми спостерігали з висоти за тим, що діялось. О 16.00 спостерігали, як наша оборона починала сипатися, що пости почали зніматися і особовий склад зі зброєю починає прибувати в казарму. Це була наша остання точка оборони. О 16.30 командир бригади напряму наказує залишити пост та зняти прапор України. Ми відмовляємось. На той час вся частина вже була під контролем солдат РФ. Ми трималися до останнього, але ті, хто блокував частину починає шантажувати розправою тих, хто в них під контролем. До нас піднявся наш офіцер штабу. Провів з нами перемовини. Ми зрозуміли, що все для нас закінчилось. Ми на відріз відмовились спускати наш прапор і його спустив офіцер штабу. Наш офіцер віддав нам його зі словами: «Не зніму. Його порвуть, тримайте і бережіть». Ми з «Максом» його розділили та забрали з собою. Потім один з 25-ою бригадою буде майоріти в Донецькому аеропорту, а мій поїхав у Ватикан. Так останній прапор, що майорів над мисом Фіолент, знову розвіватиметься по світу.
17.30 – це час, коли ми перестали бути одним цілим, коли перестав існувати наш підрозділ. Це виглядало, як у фільмі «72 метри». Ми останній раз пошикувались і кожен зробив свій вибір, як в кіно. Хто був за Україну, той вийшов зі строю.
На тому наша організована оборона закінчилась. Ще місяць ми здійснювали евакуацію техніки на материк. Наприкінці квітя ми залишили Севатополь. Так закінчилася наша оборона. Ми потім знову зустрілися в АТО, але нашу першу оборону не забули.
Р.S. МИ ОБОВ’ЯЗКОВО ПОВЕРНЕМОСЯ. Я ВІРЮ, ЩО ЦЕЙ ДЕНЬ НАСТАНЕ.
Юлія Василина
----------
2019-03-04
У Львові протестували новий трамвайний маршрут: вул. Вернадського — Залізничиний вокзал (Розклад руху)
Сьогодні тестували маршрут № 4. Завтра, 5 березня, він буде на рейсі. 
«На новий маршрут ми пускаємо 8 трамваїв. Цей маршрут є закладений в стратегію нашого розвитку. Сподіваюся, він проявить свою ефективність, а ми будемо експериментувати лише з графіками та кількістю трамваїв. Проблеми є лише на площі І. Франка. Я думаю, це за деякий час врегулюється. Експлуатація покаже себе, подальша реконструкція на площі Івана Франка дасть можливість зробити таким чином, щоб не виникало труднощів», — розповів директор ЛКП «Львівелектротранс» В’ячеслав Кокошко
О 5:45 буде відправлятися із Залізничного вокзалу та курсуватиме до 23:10.
Читайте також: Дорогу, якою Президент їхав у Червоноград, почали ремонтувати
Новий маршрут, який розпочне працювати від завтра, вже змогли випробувати і пасажири, які поділилися з нами своїми враженнями.
«Цей маршрут дуже потрібний для людей! Іншими маршрутами заїхати дуже складно. Особливо, якщо їхати з дитиною, то зручно», — пані Оксана.
Читайте також: Як 65-річна львів’янка пішла на балет (ВІДЕО)
Додамо, що зі Сихова буде курсувати загалом 22 вагони: 14 трамваїв буде їздити по 8 маршруту та 8 по 4. З 7-мого березня стартує також новий маршрут №5 (вул. Миколайчука — Академія мистецтв).
 
Катерина Тополюк
----------
2019-03-04
Демонтовану стелу Монумента Слави у Львові розбиратимуть місяць
У Львівській міській раді також оголосять конкурс під час якого збиратимуть пропозиції щодо облаштування території, на якій була розташована стела
Стелу Монумента Слави у Львові знесли. «Поклали» 30-метрову стелу тільки з третього разу – у ніч на 3 березня. Про це під час брифінгу розповів заступник міського голови з питань розвитку Андрій Москаленко.
 «Близько місяця займуть роботи, щоби цю стелу, яка вже лежить на загородженій території, подрібнити на менші частини і ліквідувати. Ділянку біля Монументу Слави планують облаштувати так, щоб можна було дістатися трьох локацій. Будемо враховувати проходи з Академії сухопутних військ, з парку Хмельницького і Стрийського парку. Комплексно змінюватимемо підхід до цієї території. Але це вже буде у результаті конкурсу. Фахівці мають вказати на усі нюанси з точки зору планування», – пояснив Москаленко.
Читайте також: Львівські депутати розглянуть петицію про приєднання поліклініки до школи №65
Як повідомляв Galnet раніше, демонтаж аварійної стели обійшовся міському бюджету у 300 тисяч гривень. Для демонтажу Монументу Слави залучили професійних альпіністів. Роботи з демонтажу виконував ФОП Роман Хома.
Читайте також: Дорогу, якою Президент їхав у Червоноград, почали ремонтувати
Софія Лопатка
----------
----------
2019-03-05
У Львові фахівці розкажуть про користь іпотерапії для учасників бойових дій
Зустріч відбудеться 16 березня
Львівський центр надання послуг учасникам бойових дій проведе зустріч «Верхи у майбутнє», де терапевти розкажуть про особливості іпотерапії як методу відновлення для учасників бойових дій. Цей захід проведуть іпотерапевти Олександра Хандогіна та Василь Ірха.
«У 2012 році ми почали працювати з дітьми з інвалідністю, а минулого року запросили ветеранів АТО в якості волонтерів. Ми плануємо проводити навчання для учасників бойових дій для подальшої роботи з дітьми та своїми побратимами, як рівний рівному. Це сприяє і соціальній адаптації, і реабілітації, і інклюзії», – розповідає про початок своєї роботи пані Олександра.
Василь Ірха ветеран АТО, а тепер ще й іпотерапевт, який проводить заняття зі своїми побратимами, а також з дітками, які мають інвалідність, розповідає, що іпотерапія допомагає почувати себе спокійнішим.
«Спочатку мене запросили допомагати у роботі з дітьми як волонтера. Мені це сподобалось, бо крім роботи я ще спробував на конях поїздити і став краще почуватися, без ліків і заспокійливого. Чим довше я займався, тим краще почувався. Діти, з якими я працював, стали мені близькими і захотілося допомагати їм ще більше. Побачивши позитивні результати, ми почали впроваджувати іпотерапію для ветеранів, залучати їх помічників інструкторів та інструкторів верхової їзди. Окрім цього, ми готуємо ветеранів як спортсменів і вже навіть провели для них перші в Україні змагання», – каже він.
Інструкторка зазначає, що така реабілітація ефективна і в деяких країнах запроваджена навіть на державному рівні:
«В США існує програма «Horses for heroes», адже у них приблизно 20 ветеранів щоденно вкорочують собі віку. За результатами досліджень, діагностовано майже 70% позитивної динаміки. Це не лише реабілітація, а й ветеранський спорт. До того ж кінь не оцінює людину, йому не важливо як ти виглядаєш і що про тебе думають інші – він сприймає тебе по-своєму». 
Олександра каже, що коли інструктор сам є ветераном, то учаснику бойових дій, який проходить терапію, легше розслабитися – з побратимом легше знайти спільну мову. Жінка працює у цій сфері вже близько 20 років і зізнається, що ще ніколи їй не було так легко працювати як зараз, коли долучилися ветерани. Хандогіна каже, що діти також поводяться з воїнами зовсім інакше – менше капризують. 
Разом з однодумцями подружжя створили Федерацію ветеранського та адаптивного кінного спорту України, очільником якої став Василь Ірха. Своєю метою члени Федерації вважають розвиток ветеранського спорту та інва-спорту, поширення методу терапевтичної їзди. Зараз іпотерапією для ветеранів починаються займатися й у інших містах країни, зокрема у Києві, Маріуполі та Херсоні.
Читайте також: Без цензури: український військовий розповів, як солдати РФ захоплювали частину в Криму
До слова, на знайомство зі львів’янами Олександра та Василь привезуть двох або трьох коней, адже тварини мають бути підготовані до такого контакту.
Мар'яна Галькович
----------
2019-03-05
У Винниках покажуть справжній меч вікінга (Фото)
Це зброя Х сторіччя оздоблена сріблом
Подивитися на меч можна буде на виставці у Винниках в Історико-краєзнавчому музеї відкриється. Там з 12 березня відкривають виставку «Врятовані скарби України».
Читайте також: У Львові запрацювали нові клуби для дітей
Про це у Facebook повідомив директор «Історико-краєзнавчого музею» Ігор Тимець:
«Меч Вікінга каролінгського типу на Львівщині відкопали чорні археологи і три роки тому нелегально вивезли контарбандисти, однак естонські митники затримали зловмисників і повернули артефакт Україні. Рік він слугував доказом у кримінальному провадженні, потім його передали на реставрацію у Національний науково-дослідний реставраційний центр України».
Юлія Василина
----------
2019-03-05
На Львівщині для лелек встановлюють безпечні «єврооселі» (ФОТО)
Спеціальні гнізда розміщують на опорах ліній електропередачі
Спеціальні гнізда допомагають захистити лелек від струму. До того ж сусідство електромереж і лелечої домівки призводить до коротких замикань та перерв в електропостачанні споживачам.
Про це повідомляє прес-служба «Львівобленерго».
Одне гніздо вже встановили у с.Бірки Яворівського району. Тут родина бузьків обрала собі для «житла» електроопору на подвір’ї одного з будинків. Господар помешкання Роман Ковпак розповідає, що лелеки у нього на подвір’ї живуть уже третій рік.
Читайте також: Тендер на ремонт львівської вулиці Липова Алея скасували
«Ці птахи – наш оберіг, а в народі кажуть, що лелека приносить щастя», – каже чоловік.
Працівники ж розповідають, що процес встановлення гнізд складається з декількох етапів:
«Спершу ми знімаємо старе гніздо, далі монтуємо спеціально виготовлену металеву платформу. Таким чином оселя бузьків стає безпечною, адже тепер вона над проводами. На платформу ми додатково прикріпляємо сплетені гілки лози та хмиз зі старого гнізда, аби лелека прийняв нове житло», – пояснив майстер Страдчівської дільниці Яворівського РЕМ Микола Хомишак.
Загалом цьогоріч працівники ПрАТ «Львівобленерго» встановлять 83 платформи під лелечі гнізда, зокрема у Яворівському, Буському, Золочівському, Радехівському, Городоцькому, Пустомитівському, Жовківському, Миколаївському, Жидачівському, Кам’янка-Бузькому, Бродівському, Перемишлянському, Стрийському, Турківському, Сколівському та інших районах.
Енергетики монтують нові помешкання для бузьків від осені до кінця березня, до прильоту птахів з вирію.
Юлія Василина
----------
2019-03-05
Тендер на ремонт львівської вулиці Липова Алея скасували
Ці кошти витратять на ремонт інших вулиць у Галицькому районі міста
Тендер на капітальний ремонт вулиці Липова Алея (від будинку №13 до вулиці Зелена) був на 3 489 658 мільйона гривень.
«Зараз є більш кричущі об’єкти, на які ми хотіли звернути першочергову увагу. Тому ми зараз реалізуємо ці об’єкти, а після цього, ймовірно літом, оголосимо і зробимо Липову Алею», – розповів у коментарі Galnet начальник відділу комунального господарства Галицької РДА.
Зокрема, частину грошей вкладуть у ремонт вулиці Коперника (від вул.Грабовського до вул.Колесси).
Читайте також: Зі Львова до Ужгорода відновлюють авіарейс
Юлія Василина
----------
2019-03-05
У Львівської залізниці є новий керівник
Нового керівника регіональної філії «Львівська залізниця» представили сьогодні, 5 березня
Ним став Роман Черніцький, повідомляє прес-служба ЛОДА.
Читайте також: У Львові запрацювали нові клуби для дітей
Він закінчив Київський університет економіки і технологій транспорту за спеціальністю «Залізничні споруди та колійне господарство». У 1992 році розпочав роботу саме на Львівській залізниці. Працював на посадах монтера колії, дублера дорожнього майстра дистанції шляху, шляховим майстром, начальником виробничої дільниці. З 2000 року – на керівних посадах у структурних підрозділах Львівської залізниці. У 2016 – 2017 роках – заступник начальника регіональної філії з інфраструктури регіональної філії «Львівська залізниця». З квітня 2017 року й дотепер працював на посаді директора з інфраструктури Укрзалізниці.
Юлія Василина
----------
2019-03-05
Зі Львова до Ужгорода відновлюють авіарейс
Літати можна буде з 15 березня
Про це повідомляє прес-служба авіакомпанії «Мотор Січ». Рейси виконуватимуть по п’ятницях.
Виліт з Міжнародного аеропорту Львів о 12.30, прибуття в аеропорт Ужгород о 13 годині. Зворотний виліт з Ужгорода о 14.30, прибуття до Львова о 15 годин. Квитки коштуватимуть від 1264 гривень.
Читайте також: У Львові запрацювали нові клуби для дітей
Рейс зв’яже Ужгород з Києвом (з пересадкою у Львові), а також з Одесою та Запоріжжям (з пересадками у Львові і Києві).
Юлія Василина
----------
2019-03-05
У Львові запрацювали нові клуби для дітей
Заняття безкоштовні
У березні свою роботу розпочали два нових дитячих клуби «Колаж» та «Карамболь» . Тепер ще більше дітлахів зможуть цікаво та корисно проводити своє дозвілля неподалік від дому.
Клуб «Карамболь» розташований на вулиці Дністерській, 12. Для дітей там пропонують гурток малювання та hand-made «Каляки-маляки», гурток англійської мови. Записатися можна за телефоном 254 64 58.
У клубі «Колаж», що на вулиці К. Левиицького, 16 є гурток розпису скла та вітражу «Арт-скло», студія художньої кераміки «Це-глинка» та гурток дизайну «Ідея». Запис за телефоном 254 62 63.
Читайте також: У Львові вийшла аудіозбірка, яку створили та озвучили діти (Де послухати)
Мар'яна Галькович
----------
2019-03-05
Львів’янин у суді оскаржив підняття вартості проїзду у громадському транспорті: результат
Сьогодні, 5 березня, львів’янин Максим Самотій оскаржив тариф вартістю у 7 грн. Репортаж журналіста Galnet із судового засідання
«Ми оскаржуємо як суттєві порушення, так і формальні. Суттєві порушення — це необґрунтоване фінансування за рахунок громади автоперевізників. Формальне порушення — це відсутність оприлюднення цього документу», — пояснив журналісту Galnet львів’янин Максим Самотій, який і подав до суду на Львівську міську раду.
У Львівському окружному адміністративному суді сьогодні, 5 березня, позивачем виступав Максим Самотій, а відповідачем від Львівської міської ради була представниця Виконкому міської ради, яка відмовилась у коментарі Galnet називати своє ім’я та прізвище.
Суддя Брильовський Р. М. оголосив рішення суду відмовити позивачеві у задоволенні його позову.
Читайте також: Від сьогодні зі Сихова їздить трамвай на вокзал
«Чим керувався суддя відмовляючи у нашому клопотанні нам невідомо. На мою думку, це необґрунтоване рішення. Ми залучили до процесу одного з наших однодумців — Миколу Сипливого. Він є учасником війни, має право на подання позову безкоштовно. Врахуємо зауваження суду та подамо ще одну ухвалу про забезпечення позову», — розповів у коментарі Galnet, після оголошення рішення суду, львів’янин Максим Самотій.
Читайте також: Віднині в електротранспорті Львова можна платити через SMS
«Для населення витрати на транспорт досить суттєві. Бюджет, затверджений міською радою, і бюджетний кодекс передбачають категорії, які повинні мати фінансування з бюджетних коштів, що сам відповідач не заперечував. Компенсація за рахунок громадян та за рахунок держави – це необґрунтована позиція міської ради. Закон про автомобільний транспорт визначає повноваження ґрунтовніші, які має міська рада», — додала у коментарі журналісту Galnet адвокат Марія Татух .
Читайте також: У Львові оголосили тему XIII Всеукраїнського жіночого фестивалю «Аніма»
Катерина Тополюк
----------
2019-03-05
У «Стрийводоканалі» спростували інформацію про забруднену воду в кранах споживачів
Деякі ЗМІ повідомляли, що «Стрийводоканал» подає своїм споживачам забруднену воду
Це пов’язували з тим, що у стічних водах виявили підвищений вміст фосфору і амонійного азоту. Зокрема, йдеться про проби, які відібрали в місці витоку стічних вод з колектора Комунального підприємства «Стрийводоканал» на грунт між вулицями Кар’єрна і Сидора.
Дослідження Державної екологічної інспекції у Львівській області справді підтвердили, що у пробах ґрунту виявлено перевищення вмісту забруднюючих речовин відносно фонової проби за хімічними показниками:
– у об’єднаній пробі ґрунту №1 відібраній на земельній ділянці біля місця витоку стічних вод у м. Стрий між вулицями Кар’єрна і Сидора по азоту амонійному в 4,3 рази та фосфору в 2,8 рази;
– у об’єднаній пробі ґрунту №2 відібраній на земельній ділянці приблизно 30м на північний схід від місця витоку стічних вод у м. Стрий між вулицями Кар’єрна і Сидора по азоту амонійному в 4,9 рази та фосфору в 2,5 рази.
Читайте також: Довідку про смерть або народження можна отримати у ЦНАПі
Проте, у «Стрийводоканалі» пояснюють: це вода, яку стрияни вже використали, тому у крани вона не потрапить.
«Ця вода не перебуває в зоні родовища підземних вод. Забір води здійснюється через річку зовсім з іншого берега. Тому це просто не можливо», – запевнив головний інженер КП «Стрийводоканал» Андрій Савчин.
Нагадаємо, у лютому у Стрию нечистотами затопило територіб біля гаражів між вулицями Кар’єрною і Сидора. Колектор полагодили частково. Хто нестиме відповідальність за порушення санітарних і охоронних зон, наразі невідомо. У «Стрийводоканалі» кажуть, що причиною провалу колектора стало порушення правил забудови останньої лінії гаражів гаражним кооперативом «Громада».
Юлія Василина
----------
----------
2019-03-06
У Львові можна буде зустрітися з відомою телеведучою
У четвер 7 березня, в обласній бібліотеці для юнацтва ім. Романа Іваничука Яніна Соколова презентуватиме книгу, яка включає QR-коди
Книга «Шевченко на кожен день» особлива тим, що на десятках сторінок розміщені QR-коди. Відсканувавши коди читач може потрапити на YouTube-канал з відеочитанням віршів у виконанні авторки. Книга Яніни Соколової включає QR-коди з переходом на 12 промо-роликів на соціально-важливі теми.
Видання «Шевченко на кожен день» дозволяє читачеві не тільки вивчати творчість українського поета Тараса Григоровича Шевченка, а також можна побачити малюнки, начерки Т. Г. Шевченка. Унікальність надає книзі те, що є можливість почути поезії у виконанні професійної акторки і популярної телеведучої Яніни Соколової.
Довідка Galnet: Яніна Соколова — телеведуча, модель, акторка театру і кіно, а з 2018 авторка та ведуча Youtube-каналу «Вечір з Яніною Соколовою» (викриває фейки російської пропаганди про Україну).
Читайте також: У Львові 350 бандуристів одночасно зіграють твори на слова Шевченка
Катерина Тополюк
----------
2019-03-06
Чиновника ЛМР, якого підозрюють у хабарництві, можуть відпустити під заставу
Про це повідомили у прокуратурі Львівської області
Затриманого напередодні підозрюваного у хабарництві чиновника заарештували на 2 місяці з правом альтернативної застави 153 тисячі гривень. Окрім того, його відсторонили від посади на 2 місяці.
Начальнику управління фінансового контролю ЛМР дали хабар у розмірі 8 тисяч гривень.
«За ці гроші (1% від суми договору підряду) посадовець зобов’язувався не чинити перешкод підприємству у погодженні документації з приводу проведення ремонту ділянки дороги у Львові», – йдеться у повідомленні прокуратури Львівської області.
До слова, у міськраді одразу ж відреагували на цей інцидент.
Читайте також: У Львові на 170 тисяч оштрафували компанію за пробиття дверей у пам’ятці архітектури
Мар'яна Галькович
----------
2019-03-06
Колектив Львівського перинатального назвав призначення нового керівника «ультимативним»
Колектив Львівського обласного клінічного перинатального центру звернувся до облради та ЛОДА з проханням вибрати керівника медустанови, дотримуючись усіх вимог
«Осередку Українського лікарського товариства Львівського обласного клінічного перинатального центру абсолютно не зрозуміла кадрова політика та критерії вибору, якими послуговуються при такому призначенні на керівну посаду, яке повинно проводитись на конкурсних засадах», – йдеться у листі.
Читайте також: Як львівське подружжя відроджує давню гончарську техніку (ВІДЕО)
Персонал лікарні стверджує, що лікарка Олександра Бойчук фігурує у досудових розслідуваннях з приводу неналежного виконання професійних обов’язків медичним працівником, не має управлінського досвіду та працює у приватному медичному центрі в Івано-Франківську, репутація якого теж не найкраща.
Окрім того, призначення на посаду керівника Перинатального центру Бойчук вважають ультимативним та розцінюють таке рішення як тиск на ЛОКПЦ.
Читайте також: Лікарка з іншої області стала керівником Львівського перинатального центру
Мар'яна Галькович
----------
2019-03-06
В електронний кабінет водія додали нові послуги
Ними водії можуть скористатися від сьогодні
Про це повідомили на офіційній сторінці Головного сервісного центру МВС у Facebook.
Отже, нове в електронному кабінеті водія:
– авторизація через BankID ПриватБанку;
– ви можете самостійно скасувати запис до електронної черги, якщо плани змінилися;
– змінився дизайн витягу з ЄДР.
Читайте також: Як львівське подружжя відроджує давню гончарську техніку (ВІДЕО)
Юлія Василина
----------
2019-03-06
Як львівське подружжя відроджує давню гончарську техніку (ВІДЕО)
Свою майстерню Ігор та Соломія Гиби спочатку відкрили на Золочівщині, а згодом переїхали до Львова
Гончарством він захопився приблизно 5 років тому. Спочатку пробував навчатися у гаварецьких майстрів, а потім знайшов технологію, яку й обрав для себе. Посприяло такому захопленню й те, що сестра Ігоря навчалася на кафедрі художньої кераміки. Ігор частенько навідувався до сестри на виставки та пленери і незчувся, коли захопився цією справою.
– Родзинка у тому, що це натуральна кераміка – без барвників та без хімії, тобто така, яку робили наші предки. Називається та техніка «молочна кераміка», адже після печі ми вироби занурюємо у молоко, виріб втягує в себе жир скільки йому потрібно, після цього даємо його на просушку і потім знову у пічку на 350 градусів. Залежно від молока, від температури, від часу випалу – виріб стає унікальним.
Читайте також: Як львівські художники підкорюють світ
Колір глиняних виробів залежить від жирності молока та якості випалу, а глазур надає їм більше міцності і за нею легше доглядати.
– Я починав з найважчого – сам пробував копати глину. Жив я неподалік села Гавареччина, де роблять знамениту чорну димлену кераміку. Шукав два види глини – масну і пісну, потім їх змішував, відціджував, перебирав сміттячко. Зрозумів, що це дуже трудомісткий процес: на підготовку глини я витратив близько трьох місяців, а виробив її за місяць.
Тоді Ігор вирішив, що глину краще купувати та обрав ту, яку вважають найкращою в Україні – слов’янську, з Донеччини. Каже, що ця глина за своєю структурою щільна, а місцева – не піддається так добре механічній обробці, буває, готовий виріб може просто тріснути.
Глина – чистий матеріал і страви у такому посуді виходять смачнішими. Саме так подружжя і готує:
– У глиняних горщиках можна готувати без олії. Якщо закидувати в горщик, наприклад, м’ясо, воно готується просто в своєму соку, – пояснює Ігор.
На запитання журналістки Galnet, хто найчастіше купує і що купують, подружжя розповідає: беззаперечним лідером продажів є макітра, а набори посуду найчастіше купують перед зимовими святами. Багато посуду купують люди зі США, за словами Ігоря, там цінують ручну роботу та екологічність. Щодо естетичних вподобань, американці, зазвичай, люблять посуд без розписів, а українці – рясно розмальований.
Соломія зізнається, і сама хотіла б мати вдома весь посуд з глини, але батьки відмовляються викидати китайський глазурований. Згоди таки дійшли. Все поступово: щось побилося – замінили глиняним.
Жінка професійна художниця-керамістка, до заміжжя працювала художницею-реставраторкою. Якщо Ігор надає глині форм, то Соломія – краси, саме вона оздоблює їхні вироби. Для цього використовує пензлі, німецькі глазурі та пігменти.
– Йду за покликом серця – малюю те, що мені подобається. Люблю рослини, вони мене надихають, а найчастіше я малюю папороть та шипшину. На символіці ми не зациклюємося.
Любить жінка і пофантазувати разом з творчими замовниками. Каже, що одного разу робили цукорниці з намистинами замість ручок – цілий набір. А ще Соломія робить прикраси:
– Ліплю вручну брошки – не використовую форм, щоб воно все було різне. У тому і є краса кераміки, що ти ніколи не знаєш, що в тебе вийде у кінцевому варіанті.
У планах подружжя створити справжній міні-завод, проводити майстерні:
– Ми хочемо ділитися з людьми тим, що нас захоплює, тим, що ми знаємо. Ми не боїмося виховати собі конкурентів, бо конкуренція – це добре.
Читайте також: 85-річний львів’янин зійшов на Говерлу за 4 години
Мар'яна Галькович
----------
2019-03-06
У Львові на 170 тисяч оштрафували компанію за пробиття дверей у пам’ятці архітектури
На сплату штрафу і приведення будинку до попереднього стану порушнику дали не більше місяця
Сьогодні, 6 березня, на черговому засіданні щодо порушень на пам’ятках архітектури у Львівській міськраді було ухвалено рішення про накладання штрафу на юридичну особу за пробиття дверного проходу замість вікна на вул. Поповича, 5.
Про це у коментарі Galnet повідомив заступник міського голови Львова Андрій Москаленко.
«Юридична особа без жодного дозволу пробила у будинку, на вул. Поповича, 5, який є пам’яткою архітектури, двері замість вікна. Порушника запрошували на засідання нашої комісії, але він не прийшов. На сплату штрафу (170 тис. грн – ред.) і приведення до попереднього стану дається близько місяця. Якщо порушник не згідний – може оскаржити рішення. Якщо не повертатиме все до попереднього стану – ми звертатимемось до суду», – пояснив Москаленко.
Читайте також: У Львові на ремонт дитячих майданчиків витратять 8,5 мільйона гривень
Андрій Теплий
----------
2019-03-06
Львівській міськраді поставили ультиматум щодо викупу «Торпедо»
Місто має час до 1 травня, щоб викупити стадіон за ціною 7,5 мільйонів гривень
Про це йдеться в офіційному документі банку «Львів», який є власником стадіону. Далі банк продаватиме його за балансовою вартістю – 8,9 мільйона гривень.
Читайте також: У Львові на ремонт дитячих майданчиків витратять 8,5 мільйона гривень
Сьогодні, 6 березня, бюджетна комісія має вирішити, чи виділяти гроші на викуп стадіону. Далі рішення мають підтримати депутати на сесії міськради, 7 березня.
Юлія Василина
----------
2019-03-06
На Львівщині кожній сім’ї роздадуть план розвитку області на найближчі три роки
На реалізацію плану витратять понад 6 мільярдів гривень
У Львівські ОДА представили перспективний план розвитку Львівщини на 2019-2021 роки. У проекті приблизно 300 об’єктів, які потребують великих інвестицій. Цікаво, що долучитися до створення повного плану чиновники закликають усіх громадян:
«Це складний процес, адже завжди є нарікання зі сторони громад на те, що не враховуються їхні інтереси чи пріоритети у процесі реалізації різноманітних інфраструктурних проектів. Тому ми поспілкувалися майже з кожною громадою області і зібрали основні об’єкти, які маємо зробити у період 2019-2021 років. Загалом, найрезонансніших об’єктів на карту розвитку нанесли близько 300», – зазначив заступник голови ЛОДА Роман Филипів
У кожну домівку жителів Львівщини має потрапити лист із планом розвитку області з можливістю зворотного зв’язку, де можна зазначити свої побажання стосовно розвитку громади. Є у цьому плані і ремонти, і будівництва.
Читайте також: «ШвидкоГроші»: не європейські методи європейської компанії
Точна сума, яку витратять на розвиток Львівщини, поки невідома, адже об’їзди громад ще тривають. За словами Романа Филипіва, сума точно перевищить 6 мільярдів гривень, а фінансуватимуться ці об’єкти як з державного, так і з обласного та з місцевих бюджетів.
Усі фото Galnet
Мар'яна Галькович
----------
2019-03-06
У Львові на ремонт дитячих майданчиків витратять 8,5 мільйона гривень
За ці кошти у місті відремонтують 24 дитячі майданчики. Крім того, у місті запрацюють нові скейт-майданчик, мультифункціональний та кілька міні-футбольних. Де саме - дізнавалась журналістка Galnet
У найближчі місяці у Львові відремонтують ще 24 дитячі майданчики, на ремонт місто виділило 8, 5 млн. грн. Переліку адрес, за якими з’являться оновлені майданчики, в ЛМР поки не надають. Кажуть, список на затвердженні. Між тим, в міській раді акцентують, окрім реконструкції старих майданчиків, у різних районах міста створюють і нові.
«Вже за кілька місяців очікується відкриття ще 5 спортивних майданчиків. На вул. Винниченка, 4  — скейт-майданчик та баскетбольний майданчик; на вул. Марка Вовчка, 3 — мультифункціональний майданчик з вуличними тренажерами, зоною «Street Workout» та полем для гри у футбол та баскетбол з поліуретановим покриттям; на вул. Ковельській, 67 — міні-футбольний майданчик з штучним покриттям; на вул. Медової Печери, 7-9 — міні –футбольний майданчик зі штучним покриттям», — розповів директор ЛКП «Спортресурс» Ігор Самотій.
Читайте також: Чиновнику з Львівської міськради закидають хабарництво
Читайте також: Для гарного настрою та здоров’я. Львівська експертка розповіла, скільки насправді потрібно спати
Додамо, що у вересні минулого року за адресою вул. Чорноморська, 12 реконструювали футбольний майданчик площею 600 кв. м. Замінили фундамент, поклали на полі покриття зі штучної трави, встановили нову огорожу та спортивне обладнання. Обійшовся він міському бюджету у 500 тисяч гривень.
Катерина Тополюк
----------
----------
2019-03-07
Хакер зі Стрия зламав комп’ютери у 20 країнах світу і незаконно переглядав особисті фото
Загалом раніше судимий 42-річний мешканець Львівщини причетний до скоєння більше 80 злочинів
Про це повідомляє прес-служба Нацполіції Львівщини.
Впродовж трьох років за допомогою спеціального програмного забезпечення несанкціоновано втручався у роботу персональних комп’ютерів, розташованих у 20 країнах світу. В такий спосіб він переглядав файли та фотографії і навіть у режимі онлайн через веб-камеру спостерігав за життям людей.
Читайте також: «Бігали, як мурашенята»: На Львівщині 5 школярів самотужки загасили пожежу
Досудове розслідування завершено, обвинувальний акт скеровано на розгляд суду. Максимальне покарання, передбачене санкціями статтей, – від трьох до шести років позбавлення волі без права обіймати певні посади чи займатися певною діяльністю терміном до трьох років.
Юлія Василина
----------
2019-03-07
#ByShevchenko: на Львівщині запустили флешмоб, присвячений поету
Учасники акції записують відеочитання поезій Тараса Шевченка
До 205-ї річниці від Дня народження Тараса Шевченка в Україні відбувається Міжнародний флешмоб #ByShevchenko. Його учасники показують пам’ятники Тарасові Шевченку, встановлені у різних регіонах України та країнах світу і читають вірші поета.
Флешмоб ініціювало Міністерство молоді та спорту України і активна українська молодь.
Флешмоб підхопили і на Львівщині. Як повідомили у відділі молодіжної політики, сім’ї та спорту Дрогобицької міської ради, від Дрогобича участь у флешмобі вже взяли колективи Дрогобицького державного педагогічного університету ім. І. Франка, Коледжу нафти і газу, Механіко-технологічного коледжу та Медичного училища «Медик».
Конкурс відеочитання до Дня народження Тараса Шевченка.Факультет психології, педагогіки та соціальної роботи ДДПУ ім.І.Франка Міжнародний флешмоб #ByShevchenko
Опубліковано Лесею Пашко Середа, 6 березня 2019 р.
Опубліковано Марією Ярошович Четвер, 7 березня 2019 р.
Також у відомстві наголосили, що всі колективи-учасники флешмобу отримають відзнаки від Дрогобицької міської ради.
Приєднатись до флешмобу може кожен охочий. Достатньо записати на відео читання поезій поета і опублікувати у соцмережах.
Орест Дрималовський
----------
2019-03-07
Медики Перинатального стверджують, що хтось опублікував фальшивий лист від їхнього імені
Напередодні Galnet писав, що колектив Львівського перинатального назвав призначення нового керівника «ультимативним»
В оприлюдених документах є інформація, що лікарка Олександра Бойчук фігурує у досудових розслідуваннях з приводу неналежного виконання професійних обов’язків медичним працівником, не має управлінського досвіду та працює у приватному медичному центрі в Івано-Франківську, репутація якого теж не найкраща. Тому керівника медустанови потрібно вибрати, дотримуючись усіх вимог.
Андрій Теплий
----------
2019-03-07
Новий механізм зарахування майбутніх медиків та педагогів у ВНЗ
У першу чергу в медичні та педагогічні виші зарахують тих, хто готовий після закінчення навчання працювати в сільській місцевості
Цього року змін у кількості подання заяв до вступу на бакалавра немає. На бюджет — максимум 7 заяв на 4 спеціальності, а на контракт кількість заяв не обмежується. У 2019 році буде першочергове зарахування вступників у медичні та педагогічні виші, що готові після закінчення навчання працювати в сільській місцевості. Вступники повинні укласти угоду про відпрацювання не менш як 3 роки в селі або селищі міського типу. При цьому з минулих років залишаться коригувальні коефіцієнти – першочерговий, сільський, галузевий.
Не змінилося те, що мінімальний поріг встановлено також на спеціальності «Стоматологія», «Медицина», «Педіатрія». Для участі у конкурсі на ці спеціальності вступник повинен мати не менш як 150 балів з другого та третього конкурсних предметів.
Також цього року розширять пільги для учасників бойових дій. Раніше вони поширювалися лише на учасників бойових дій АТО/ООС, а тепер будуть на всіх вступників цієї категорії.
Читайте також: Підготуватися до ЗНО можна безкоштовно та ефективно
Додамо, що реєстрація електронних кабінетів з 1 липня, а прийом заяв та документів – 10 липня. Закінчується подання заяв о 18-й год. 22 липня – для тих, хто вступає лише за сертифікатами ЗНО, 18-й год. 16 липня – для осіб, які вступають на основі співбесіди, вступних іспитів або творчих конкурсів.
Катерина Тополюк
----------
2019-03-07
Для майбутніх студентів в університеті Франка відкривають три нові IT-програми
Навчальні програми розробляють працівники університету ім..Івана Франка та спеціалісти львівського IT Кластеру
Про це пишуть на офіційному сайті IT спільноти.
У 2019-ому році абітурієнти зі всієї України зможуть вступити на нові інноваційні бакалаврські програми в ЛНУ ім. І. Франка: «Кібербезпека», «Статистичний аналіз даних» та «Інженерія програмного забезпечення».
Програма «Кібербезпека» (Cybersecurity) функціонуватиме на Факультеті прикладної математики та інформатики. Вона пов’язана із захистом цифрової інформації, операційних систем, комп’ютерних мереж, серверів, баз даних, державних і приватних установ від несанкціонованого втручання сторонніх осіб. Програма Кібербезпека розроблена спільно з компанією SoftServe.
Читайте також: «Бігали, як мурашенята»: На Львівщині 5 школярів самотужки загасили пожежу
Освітня програма «Статистичний аналіз даних» (Statistics & Data Science) на Механіко-математичному факультеті – єдина у Львові та Україні програма, в якій практичні навички аналітика даних базуються на ґрунтовній математичній освіті. Аналіз даних (Data Science) включає в себе збір даних, бази даних, візуалізацію даних, машинне навчання, розпізнавання образів, штучні нейронні мережі та багато іншого. Програма розроблена спільно з експертами компаній N-iX та SoftServe.
Програма «Інженерія програмного забезпечення» (Software Engineering) почне діяти на Факультеті електроніки та комп’ютерних технологій. Студенти вивчатимуть мови програмування та технології розробки веб-сайтів, віконних і мобільних додатків, загальну теорію проектування, конструювання та моделювання програмного забезпечення, управління проектами з розробки програмних систем, принципи та підходи до тестування програмних продуктів, системи штучного інтелекту.
Читайте також: Медосвіта по-новому. Як і коли студенти в Україні складатимуть ЄДКІ
Ознайомитись детальніше з програмами можна вже зовсім незабаром, на Днях відкритих дверей:
17 березня – Статистичний аналіз
24 березня – Програмна інженерія
30 березня – Кібербезпека
 
Юлія Василина
----------
2019-03-07
На театральну п’єсу про права людини, яку покажуть у Львові, зібрали вже 110 тисяч гривень
Гроші вже надіслало 277 людей. Щоб втілити у життя проект «10 друзів рівності» потрібно ще 40 тисяч гривень. Збір коштів на театральну п’єсу про права людини ініціював Освітній центр з прав людини у Львові
277 людей вже долучилося до збору коштів на театральну п’єсу про права людини 
До кінця збору залишилося 22 дні. Детальніше про збір коштів розповів очільник Освітнього центру з прав людини Володимир Бєглов у коментарі Galnet.
«Ми здивовані були тим, які люди та як нас підтримали. Наприклад, один зовсім незнайомий нам чоловік вніс велику суму, хоча він взагалі не зі Львова. Дуже приємно, що маємо дрібні внески, такі як 30, 50, 100 грн. Це означає, що долучаються всі, а не лише заможні люди. Головна ідея в тому, щоб разом скинутися на крутий проект. До збору коштів долучилися вже 277 людей. Ми порахували, що середня сума внеску 400 грн. Також ми щотижня продаємо благодійне печиво на лекціях «Психотерапія для міста», проводимо екскурсії. У нас є співпраця з міжнародним фондом «Відродження». За умовами співпраці, ту суму, яку ми самотужки збираємо на «Спільнокошті», фонд подвоює. Максимум можна подвоїти 150 тисяч. Це не означає, що коштів не можна збирати більше. Я сподіваюся, до кінця проекту зберемо більше, ніж 150 тисяч. Ці кошти використаємо на свою діяльність. У травні місяці ми плануємо підготувати звіт, куди підуть кошти», — коментує очільник Володимир Бєглов.
Підтримати ініціативу можна на сайті biggggidea.com. Детальніше про проект «10 друзів рівності» читайте тут.
Катерина Тополюк
----------
2019-03-07
«Бігали, як мурашенята»: На Львівщині 5 школярів самотужки загасили пожежу
Жоден з них не боявся постраждати від вогню 
Мережею прокотилася звістка про маленьких героїв-вогнеборців зі смт. Красне на Львівщині, які кинулися рятувати поле та молодий сад від полум’я. Хто запалив суху траву на полі і залишив вогонь без нагляду – невідомо, а от імена рятівників природи ми знаємо: Максим Гірняк, Віталік Кахнич, Назар Кузьма, Дмитро Пронишин та Назар Пристанський. Як це було маленькі герої розповіли в ексклюзивному коментарі Galnet.
– Ми з Віталіком помітили дим, – каже Максим, – пішли ближче і побачили, що горить поле, бо хтось підпалив суху траву. Ми покликали своїх друзів і почали гасити вогонь.
Читайте також: До мешканців Львівщини навідалися з рейдом через паління сухої трави (ФОТО)
Полум’я друзі гасили, як вміли – топтали ногами, а коли зрозуміли, що це не дуже ефективно, вигадали ще один варіант:
– Ми побігли до мене додому і взяли пляшки з водою, гасили так, – пояснює Дмитро.
Наймолодший з хлопців Віталік Кахнич каже, що ходив набирати воду, коли вона закінчувалася, а тоді до них приєдналася мама Назара Кузьми:
– Мама побачила, що ми робимо і почала носити воду, а я вже далі з хлопцями топтав ногами, – додає хлопець.
На моє запитання, чи не боялися вони гасити полум’я, усі п’ятеро вогнеборців ствердно кажуть – ні. Хлопчиків вразила байдужість старших людей. Максим каже, що поблизу стояв дорослий чоловік, але він просто спостерігав за тим, що відбувається.
У школі хлопцями пишаються. Кажуть, що ці п’ятеро належать до тих, котрі завжди поспішають на допомогу.
– Це насправді сміливий вчинок. Коли старші чоловіки стояли і просто скептично на це все дивилися, то дітям ситуація виявилася зовсім не байдужою. Не маючи під руками нічого, діти топтали вогонь ногами, а кілька хлопчиків побігли по воду – її вони носили пляшками, відро дитина такого віку не зможу підняти. Вода, звичайно ж, закінчувалася миттєво і, як ті мурашенята, вони бігали, щоб принести ще. Так тривало допоки мама одного з них помітила, що сина немає в хаті, а з вікна побачила вогонь. Вона зрозуміла, що, швидше за все, її син там і кинулася їм на допомогу, – розповідає заступниця директора Валентина Лотоцька
Читайте також: На Львівщині для лелек встановлюють безпечні «єврооселі» (ФОТО)
Про те, як правильно гасити вогонь хлопці дізналися з різних телепрограм та фільмів, а про техніку безпеки їм розповідали на шкільних уроках.
– Вогонь зі сухої трави може перекинутися на дерева чи будинки. Люди мають розуміти, що не можна палити суху траву, – нагадує шестикласник Назар Пристанський.
Додамо, що всі п’ятеро навчаються в ОЗНЗ «Красненська ЗОШ №1»: у 3, 4, 5 та 6 класах.
Мар'яна Галькович
----------
2019-03-07
У Львові відкриють шість бібліотек
Розвиток міських бібліотек Львова – це частина програми «Львів – місто літератури ЮНЕСКО»
Найближчим часом буде відкрито Сенсотеку (вул. Самчука, 22). Це буде перша інклюзивна бібліотека. Її місією є інтегрування людей із вадами зору в суспільство через культурні практики. Відповідно до концепції, був спроектований інтер’єр, згідно з правилами універсального дизайну та потреб людей із вадами зору, також було закуплено спеціалізовану техніку (збільшувач, принтер Брайля тощо).
Про це повідомляє прес-служба ЛМР.
На вулиці Городоцькій, 285 на базі філії № 17 та колишнього кінотеатру «Арлекіно» буде відкрито «Іннотеку. Двоповерхова будівля буде містити читальні зали, місце для коворкінгу, залу для великих подій лекційного або динамічного типу, зони для воркшопів та майстерок.
Читайте також: Як львівське подружжя відроджує давню гончарську техніку (ВІДЕО)
На вулиці Стрийська, 79, неподалік автовокзалу (філія № 43), буде відкрито велику Сімейну медіатеку. Тут буде великий лекторій, коворкінг, дитяча зона, кінозал, зона для навчання та тренінгів, експозиційна зона.
На вул. Шевченка, 230а в історичній будівлі відновлюють бібліотеку-філію № 31. Після завершення реконструкції вона отримає багато додаткового простору на першому поверсі, а також на створеній мансарді. А на подвір’ї бібліотеки будуть проводити події просто неба.
Читайте також: «ШвидкоГроші»: не європейські методи європейської компанії
Бібліотека-філія № 25 відкриється за адресою пр. Червоної Калини, 58, і стане частиною проекту Lviv Open Lab – простору інноваційної освіти з лекторієм, бібліотекою, фізико-хімічною, біотехнологічною та ІоТ лабораторією, медіастудією і майстернею з роботи з деревом. Відвідувачі зможуть майструвати, створювати свої винаходи, проводити експерименти, слухати лекції та читати цікаві книги.
На вулиці Богдана Хмельницького, 175 знаходиться дитяча бібліотека «Під Високим Замком». До кінця року відремонтують історичну будівлю і оновлять простір бібліотеки.
Також на 2019 рік на закупівлю книг в бібліотеки для дорослих закладено 530 000 грн., ще 106 000 грн. — на періодику, на закупівлю книг в дитячі бібліотеки — 470 000 грн, та 94 000 — на періодику.
Юлія Василина
----------
----------
2019-03-08
У Львові вперше в Україні відбудеться відбір на світовий фінал World of Dance
Змагання відбудуться 17 березня у клубі «Малевич». Оцінювати чемпіонат буде і тренер зі Львові Вадим Лященко 
World of Dance — найбільший міжнародний конкурс міських танців. Оцінювати чемпіонат буде і тренер зі Львова Вадим Лященко, який є фіналістом проекту «Танцюють всі», директором танцювального комплексу у Львові «iLike dance complex» та сертифікованим міжнародним суддею.
«Це всесвітній конкурс, який відбувається по всьому світу, телевізійний фінал якого є в Сполучених Штатах Америки. На фінал запрошуються учасники, які перемогли в своїх регіонах, містах, країнах. Учасників відібрали серед команд, які скидали відео свого танцю. Серед претендентів є багато команд з України, Польщі, Білорусі. Організатори вирішили зробити фестиваль у Львові, для того, щоб це було максимально найближче місто до Європи. Щоб люди, судді, які хочуть до нас приїхати, бачили, що в нас немає ніяких сутичок, що у нас спокійне місто», — коментує один із суддів змагань Word Of Dance в Україні Вадим Лященко.
Читайте також: Медики Перинатального стверджують, що хтось опублікував фальшивий лист від їхнього імені
Це змагання ідентичне як закордоном, в Україні лише немає телевізійної версії. Правила оцінювання використовують ті самі, як у Європі. Цим конкурс може зацікавити ще більше команд, які будуть приїжджати до нас саме із закордону, які брали участь на такому самому змаганні Word Of Dance.
Довідка Galnet: World of Dance – це найбільша гастрольна подія, яка охоплює міські танці та спосіб життя. Сотні учасників з кращими танцювальними командами країни та тисячами глядачів візьмуть участь у постановці фестивалю вистави, відзначивши найвищих танцюристів найпрестижнішим визнанням.
Читайте також: Хакер зі Стрия зламав комп’ютери у 20 країнах світу і незаконно переглядав особисті фото
Катерина Тополюк
----------
2019-03-08
“Жінки в дії”: як у Львові дискутували про права сучасних українок (ВІДЕО)
У Дискусії взяли участь народна депутатка Ірина Подоляк, дружина міського голови Львова Катерина Кіт, керівниця громадської організації «Центр «Жіночі перспективи» Марта Чумало та директорка музею "Територія Терору" Ольга Гончар. Модерувала дискусію Анна Хвиль (ГО Феміністична майстерня / Feminist Workshop).
На дискусії був і журналіст Galnet. Нижче подаємо трансляцію з події.
“Символічні дати мають властивість змінюватися, переозначуватися, з’являтися і зникати в ході історії. У хвилях трансформацій, що переживає українське суспільство, щороку весна починається з дискусії навколо 8 березня.
Міжнародний жіночий день в країнах пострадянського простору асоціюється з жіночою красою, ніжністю та весною. Часто виникає питання: чому існує спеціальний “жіночий день”?
Згідно з рішенням ООН, з 1977 року цей день 8 березня був названий Міжнародним днем боротьби за права жінок і міжнародний мир. Світова спільнота жіночих організацій пропонує в цей день говорити про стан прав жінок і про жіночі досягнення. У 2018 році в Міжнародний жіночий страйк відзначили у 50 країнах на п’яти континентах світу.
Ми підтримуємо цю тенденцію і хочемо звернути увагу на дії жінок, їхній внесок у розвиток суспільства і на перепони, які потрібно подолати для досягнення рівних можливостей самореалізації.
Загальноміська програма «Жінки в дії» – це низка подій в закладах культури, присвячених досягненням видатних жінок в архітектурі, музиці, бізнесі, політиці тощо (програма усіх заходів додається).
Панельна дискусія «Жінки в дії» – це центральна подія програми, яка відбуваєтсья у Львові 8 березня у різних локаціях міста”, – пояснюють організатори дискусії на своїй сторінці у Facebook.
Приймала дискусію URBAN бібліотека (вул. Устияновича 4).
Читайте також: Поки була на війні, чоловік навчився зав’язувати доньці бантики: історії мужніх жінок
Марічка Курило
----------
2019-03-08
Нестандартне привітання: у Львові відбувся гандбольний поєдинок між спортсменками «Галичанки» та нацгвардійцями (ФОТО)
Напередодні у Львові у гандбольному протистоянні зійшлись військовослужбовці 2-ої Галицької бригади Національної гвардії України та спортсменки львівської «Галичанки».
Про це йдеться на офіційному сайті гандбольного клубу «Галичанка».
Цікаво, що гандбольний двобій запланували саме нацгвардійці: це вони викликали чотириразових чемпіонок України. Насправді ж ці хлопці є прихильниками «Галичанки» – упродовж двох сезонів вболівають за команду не лише на домашніх матчах, але й на виїзних іграх. Побачивши багато видовищних ігор, нацгвардійці й самі захотіли зіграти у гандбол.
І хоч до гандбольного протистояння військовослужбовці готувалися старанно, «Галичанка» розгромила їхню команду з рахунком 15:8. Щоправда, після гри нацгвардійці взяли реванш у післяматчевому конкурсі – серії пенальті, здолавши «галичанок» з рахунком 4:2. Можливо, спортсменки піддалися суперникам навмисно, але так це чи ні – знають лише вони.
Читайте також: Хакер зі Стрия зламав комп’ютери у 20 країнах світу і незаконно переглядав особисті фото
Як з’ясувалося, нацгвардійці ініціювали поєдинок для того, аби привітати зі святом весни: після гри на «галичанок» чекав приємний сюрприз – квіти та торт.
      
Усі фото,окрім основного, Романа Шарого
Мар'яна Галькович
----------
2019-03-08
Будівництво амбулаторії у Брюховичах коштує державі понад 5 мільйонів гривень
Найближчим часом на Львівщині збудують ще 43 нових сільських лікарських амбулаторій
У Брюховичах Перемишлянського району будують амбулаторію загальної практики сімейної медицини. Зараз там тривають роботи із внутрішнього оздоблення та благоустрій території.
«Амбулаторія в Брюховичах буде збудована однією з перших, і однією з перших буде здана в експлуатацію. Однак збудувати амбулаторію – не достатньо. Туди треба доставити адекватне обладнання, оснастити її телемедициною та забезпечити кваліфікованими кадрами», – зазначив заступник голови ЛОДА Роман Филипів.
Читайте також: Медики Перинатального стверджують, що хтось опублікував фальшивий лист від їхнього імені
До слова, на будівництво цієї амбулаторії виділено з державного бюджету 5205951 гривень, з районного – 520600 гривень(10% від загальної суми проекту). 
Мар'яна Галькович
----------
2019-03-08
На Львівщині відновили дію програми «теплих кредитів»
Поновили кредитування для фізичних осіб — Ощадбанк та Укргазбанк. На це витратили 400 мільйонів гривень з державного бюджету
Державну програму відшкодування нададуть для утеплення житла мешканців, заміну вікон, встановлення вузлів обліку, модернізацію освітлення тощо. На Львівщині помешкання завдяки цьому стануть енергоефективним. Про це інформує Прес-служба ОДА.
Відшкодовують – 20 % – на придбання «негазових» котлів (35 % для субсидіантів); – 35 % – для утеплення індивідуального житла.
Також жителі можуть скористатись районними програмами, які передбачають відшкодування частини відсоткової ставки чи тіла кредиту.
«Закликаємо користуватись пільговими кредитами, встановлювати енергоефективне обладнання та ощадно використовувати енергоресурси в своїх домівках», – зазначив директор департаменту паливно-енергетичного комплексу та енергозбереження Львівської ОДА Володимир Лялька.
Читайте також: #ByShevchenko: на Львівщині запустили флешмоб, присвячений поету
Нагадаємо, детальну інформацію щодо «теплих кредитів» можна дізнатися, звернувшись у фінансові установи Ощадбанк та Укргазбанк.
 
Катерина Тополюк
----------
2019-03-08
Поки була на війні, чоловік навчився зав’язувати доньці бантики: історії мужніх жінок
Жінки-військові – про рівність в армії, бойовий досвід та камуфляжні будні
У Міжнародний день боротьби жінок за рівні з чоловіками права Galnet розповідає про тих, чиє життя є уособленням цієї боротьби. Чотири історії українських жінок-військових – про незламність, віру і любов до своєї справи.
Анастасія – випускниця Академії сухопутних військ. Після навчання пішла служити у 1-шу танкову бригаду. Потім – 9 місяців фронту. Деякий час її підрозділ виконував завдання на «нулі» – передових позиціях у Новозванівці на Луганщині.
– Під час виконання завдань поранили мого товариша, – каже дівчина. – Ми знайомі з першого курсу. І так склалося, що служити потрапили в одну бригаду. На сході також підтримували і допомагали одне одному. Надзвичайно важко було підібрати в той момент потрібні слова для його батьків. Страшно, коли війна підходить до тебе так близько
Попри юний вік, Анастасія – заступник командира роти. У зоні бойових дій виконувала функції офіцера-психолога. Служити у війську вирішила ще до війни на Донбасі, у 2013-му. Перед самим вступом до військового вишу помер її батько, який теж був військовим. Тоді ж дівчина пообіцяла собі продовжити шлях тата і закінчити академію з відзнакою. Їхати у зону бойових дій її ніхто не змушував. Рішення приймала самостійно. Каже, офіцер завжди повинен бути зі своїм підрозділом – де б він не був.
– Дарма кажуть, що армія не є жіночою справою – вона все ж жіночого роду, – жартує Анастасія. – У чоловічому колективі завжди знайдеться той, хто не довірятиме. Мовляв, жінка не зможе впоратись зі складним завданням. Але це зникає після першої справи, коли жінки доводять, що володіють різними видами стрілецької зброї не гірше за чоловіків або ж керують бойовими машинами – від БМП до танка.
Жінки доводять, що володіють різними видами стрілецької зброї не гірше за чоловіків
Сьогодні Анастасія Окаєвич працює викладачем у рідній Академії сухопутних військ – навчає майбутніх сержантів. У вільний час (хоч його й не надто багато) займається спортом, вивчає іноземні мови і відвідує тренінги з цивільної психології, щоб впроваджувати досвід у військовій справі. Здобуває другу і водночас третю вищі освіти. Планує захищати кандидатську.
– Друзів раніше дивував мій спосіб життя – виїзди на полігон, робота на вихідних, постійні відрядження, – розповідає Анастасія. – Але з часом вони мене зрозуміли. Їхня підтримка під час відрядження на схід була дуже важливою
Читайте також: LOVE IS
 по-львівськи
Марія пішла у військкомат ще тоді, коли чимало чоловіків шукали в шухлядах закордонні паспорти – у перші місяці війни на Донбасі. Маючи диплом про вищу освіту Київського університету телекомунікацій, могла влаштуватись на пристойну роботу, але обрала армійський камуфляж. Військові комісари не йняли віри. Думали, ця тендітна дівчина несповна розуму.
– Коли я прийшла вдесяте, мені сказали, що з’явилась посада, пов’язана з моєю цивільною спеціальністю, – розповідає Марія. – Я була така щаслива, ніби успішно пройшла співбесіду на роботу своєї мрії. Так я почала служити в окремому полку зв’язку повітряного командування «Захід». Ми регулярно виїжджаємо на стрільби. До того я навіть не знала, як правильно тримати автомат і що потрібно натискати.
Вже п’ять років Марія прокидається о пів на шосту ранку. Випиває чашку кави, прасує улюблену форму і йде захищати країну. Шикування у військовій частині починається рівно о восьмій – запізнюватись не можна. Коли Марія вперше принесла камуфляж додому, батьки були шоковані. Вони ще не встигли відійти від хвилювання через активну участь доньки у подіях Революції Гідності.
– Попри все, я бачила в очах батька гордість за мене, – каже дівчина. – Бачила, як він дивиться і думає: от доця молодець! Тоді, напевно, я вперше довела їм і собі в першу чергу, що вже доросла і сильна.
Марія пішла у військкомат ще тоді, коли чимало чоловіків шукали в шухлядах закордонні паспорти – у перші місяці війни на Донбасі
Коли поїхала на Донбас, батькам розповідала про планові навчання – не хотіла тривожити. У зоні бойових дій займалась надважливою справою. Її підрозділ забезпечував зв’язком штаб Антитерористичної операції. Майже кожен документ – на вагу золота. Від оперативної роботи зв’язківців залежало життя наших бійців.
Про те, що донька провела зиму у зоні проведення АТО, тато з мамою дізнались лише тоді, коли Марія повернулася додому. У її військовій частині 80% особового складу – жінки. З дискримінаційними проявами у війську, каже, не зустрічалась. Але й не заперечує: жінкам не дають жодних поблажок. Дисципліна на першому місці.
– Одягати щодня військову форму – це дуже почесно, – продовжує Марія. – Коли їхала на інтерв’ю, сивий дідусь хотів звільнити місце в маршрутці. Звісно, відмовилась, але це дуже приємно.
Читайте також: На театральну п’єсу про права людини, яку покажуть у Львові, зібрали вже 110 тисяч гривень
Вона бачиться з рідними двічі на рік, коли приїжджає у відпустку. Вікторію від рідного дому відділяють 1300 кілометрів. Із Запоріжжя до Львова переїхала три роки тому, коли вирішила подати документи в Національну Академію сухопутних військ. На спеціальність «Артилерійська розвідка» тоді в рамках експерименту уперше взяли трьох дівчат. Вікторія була у їх числі.
– У Збройні сили треба йти зі стальними нервами, знати собі ціну і незворотно йти до поставленої мети, – каже Вікторія. – Коли прийшла в академію, то відразу сказала: після закінчення працюватиму з особовим складом, робота з папірцями – не для мене. Тому викладачі ставляться до мене рівно так, як і до всіх інших курсантів. Найважче було звикнути до армійської дисципліни – я не звикла комусь підпорядковуватись, а тут часто доводиться змовчати і виконувати накази.
На вступних випробуваннях дівчину спершу серйозно не сприймали. Вона хоч розуміє, куди потрапила? – запитували себе подумки. Коли Вікторія витягувала хлопців, які по груди погрузли в болоті, ставлення докорінно змінилось. У цивільному житті вона – волонтер. Неодноразово бувала на Донбасі, підтримувала українських військових. Каже, зустрічі з ними – одні з найпрекрасніших моментів у житті.
Улюблений день Вікторії – неділя. Але навіть на вихідних у місті її зустрінеш не часто. По буднях прокидається о 5-й. Наводить макіяж, дорогою випиває каву і йде на ранкову зарядку. Далі – пари, тренінги і щоденні заняття у тренажерному залі. Не повірите, дівчина займається важкою атлетикою! І єдиний день, який може присвятити собі і сну – це неділя.
Вікторія бачиться з рідними двічі на рік, коли приїжджає у відпустку. Від рідного дому її відділяють 1300 кілометрів
– Раніше я не помічала сивих волосин на татовій голові, – каже дівчина. – Тепер з батьками бачуся дуже рідко. І це найважче. Декілька разів хотіла плюнути на все і залишити навчання. Психувала, панікувала
 Різне було. Але зараз чітко усвідомлюю, що не можу звернути зі свого шляху. Якщо вже взялась – треба довести справу до кінця.
Вікторія тримає в руках яскраво червоний артилерійський берет. Тримає так, ніби це найбільша цінність у її житті. За хвилину до фотографії вона акуратно одягає головний убір і усміхається в об’єктив, збираючи на собі погляди озброєних військових на прохідній і цікавих перехожих.
Останні 2 роки Лариса відзначала Міжнародний жіночий день на війні. Саме на цей час припадали її відрядження на схід. Вона – медик 80-ї окремої десантно-штурмової бригади, що дислокується у Львові. До армії працювала медсестрою у поліклініці на Волині. На час виїздів у зону бойових дій з двома дітьми – Ярославом та Даринкою – залишався її чоловік. Він – офіцер 80-ки.
– Коли поїхала в АТО, чоловік навчився зав’язувати доньці бантики, – усміхається Лариса. – Я була приємно вражена. Він у мене великий молодець. Відраджувати їхати на схід не став – я знала, що мушу там бути. У колективі мене б не зрозуміли.
Під час першого відрядження на Донбас медична рота десантників виконує обов’язки поблизу села Піски на Донеччині. У лютому тут якраз починаються інтенсивні обстріли – є поранені. У декого рани не сумісні з життям. Всі труднощі колектив долає завдяки злагодженій роботі і підтримці своєї командира медроти – Тетяни Юріївни.
У розмові Лариса з тривогою згадує події кількарічної давнини. Важке літо 2014-го. Її чоловік у складі десантників захищає Луганський аеропорт. Боялася увімкнути телевізор, аби не дізнатись чогось страшного.
– Він виїхав з дому 8 березня, у травні ми зустрілись на Харківщині, а 13 липня вони заходили в Луганський аеропорт, – пригадує Лариса. – Я про це не знала, зв’язку майже не було. Наприкінці липня чоловіка поранили – про це я теж дізналась остання.
Я плакала, гримала дверима і всіляко намагалась відрадити. Він сказав тільки три слова: там мої хлопці
Телефон був вимкнений 2 тижні. Дружина не знаходила собі місця. Коли раптом почула рідний голос у слухавці – була найщасливішою на світі. Чоловік сам себе видав. Каже, не хвилюйся, про мене тут дівчата піклуються. Тоді й Лариса зрозуміла, що він – у шпиталі. Поранення в грудну клітку, контузія. Не минуло й півроку після повернення додому, як чоловік знову поїхав на війну.
– Я плакала, гримала дверима і всіляко намагалась відрадити, – продовжує Лариса. – Він сказав тільки три слова: там мої хлопці. Я тоді цього не розуміла, а зараз я розумію
Їхні діти теж хочуть бути військовими. Стрибати з парашутом, володіти зброєю і захищати країну. Як мама і тато. Про батьків-десантників часто розпитують однокласники – і їм завжди знайдеться що розповісти
Фото: Орест Дрималовський, Олександра Качмар
Читайте також: На рівні з чоловіками: Львівські фахівці назвали основні закони про гендерну рівність
Орест Дрималовський
----------
2019-03-08
Сьогодні у Львові прощаються з хлопцем, який загинув на Донбасі
13 травня лейтенанту Богдану Слободі виповнилося би 22 роки
У Львові віддати шану військовому можна буде у Гарнізонному храмі святих апостолів Петра і Павла о 14:00.
Читайте також: У зоні ООС застрелили бійця з Яворівщини
Далі тіло Богдана відвезуть у Новояворівськ. Кортеж по місту можна зустріти о 16:00.
А 9 березня о 12 год. відбудеться Чин Похорону в храмі св.ап.Петра і Павла в Новояворівську. Поховають хлопця у смт Шкло.
Юлія Василина
----------
2019-03-08
На рівні з чоловіками: Львівські фахівці назвали основні закони про гендерну рівність
Фахівці Координаційного центру з надання правової допомоги підготували короткий витяг з деяких законів, що стосуються рівності жінок та чоловіків і їхніх прав у різних сферах діяльності
Найпромовистіші з них для вас зібрав Galnet:
У Кодексі законів про працю України сказано, що: «Забороняється будь-яка дискримінація у сфері праці, зокрема порушення принципу рівності прав і можливостей, пряме або непряме обмеження прав працівників залежно від раси, кольору шкіри, політичних, релігійних та інших переконань, статі, гендерної ідентичності, сексуальної орієнтації, етнічного, соціального та іноземного походження, віку, стану здоров’я, інвалідності, підозри чи наявності захворювання на ВІЛ/СНІД, сімейного та майнового стану, сімейних обов’язків, місця проживання, членства у професійній спілці чи іншому об’єднанні громадян, участі у страйку, звернення або наміру звернення до суду чи інших органів за захистом своїх прав або надання підтримки іншим працівникам у захисті їх прав, за мовними або іншими ознаками, не пов’язаними з характером роботи або умовами її виконання» (ст.1-2).
У Законі України «Про рекламу» йдеться про заборону вміщувати у рекламі твердження, які є дискримінаційними за ознаками походження людини, її соціального і майнового стану, расової та національної належності, статі (ст. 8).
А от Закон України «Про забезпечення рівних прав та можливостей жінок і чоловіків» зобов’язує роботодавця створювати умови праці, які дозволяли б жінкам і чоловікам працювати на рівній основі; здійснювати рівну оплату праці жінок і чоловіків при однаковій кваліфікації та однакових умовах праці (ст.17).
У Законі України «Про забезпечення рівних прав та можливостей жінок і чоловіків» зазначено, що:
Читайте також: На театральну п’єсу про права людини, яку покажуть у Львові, зібрали вже 110 тисяч гривень
Тож пам’ятайте про свої права завжди і дійте, якщо хтось їх порушує.
Мар'яна Галькович
----------
2019-03-08
Зміна погоди: українців попереджають про можливе погіршення самопочуття
В Україні на цих вихідних з 8 по 10 березня будуть фіксуватися переважно субкомфортні погодні умови
Згідно з графіком ефективної температури за показником Міссенарда, в Україні цими вихідними з 8 по 10 березня фіксуватимуться переважно субкомфортні погодні умови. Про це повідомляє Укргідрометцентр.
“Під час субкомфортних погодних умов людина відчуває помірне тепло навантаження, суб’єктивне тепловідчуття – дуже тепло. Можуть спостерігатися перепади емоційної активності, зниження уваги та працездатності, підвищена сонливість. Терморегуляторне навантаження слабке, відмічається як – “прохолодно”, може спостерігатись погіршення самопочуття, емоційна нестійкість, зростає збудливість та дратівливість, зниження імунітету”, – пояснили синоптики.
Читайте також: «Бігали, як мурашенята»: На Львівщині 5 школярів самотужки загасили пожежу
Андрій Теплий
----------
----------
2019-03-09
На Жидачівщині відкрили ще один ЦНАП
Оновлений Центр надання адміністративних послуг тепер є у смт Гніздичів
Там мешканцям надаватимуть 69 послуг. Також буде два віддалених робочих місця у старостатах громад с.Лівчиці та с.Руда.
Про це повідомляє прес-служба Жидачівської РДА.
На ремонт і облаштування ЦНАПу витратили як субвенції з державного бюджету місцевим бюджетам, так і кошти Міжнародного банку реконструкції та розвитку.
Читайте також: “Жінки в дії”: як у Львові дискутували про права сучасних українок (ВІДЕО)
Всього було освоєно 2073,6 тисяч гривень на капітальний ремонт, в тому числі 1819,6 тисяч гривень з державного бюджету, 253,9 тисяч гривень із селищного бюджету, та 742 тисяч гривень на придбання комп’ютерного обладнання та меблів – кошти Міжнародного банку реконструкції та розвитку.
Юлія Василина
----------
2019-03-09
У Стрийському районі за реконструкцію школи готові заплатити понад 7 мільйонів
Відділ Освіти Стрийської РДА оголосив тендер
Йдеться про реконструкція загальноосвітньої середньої школи І-ІІІ ступенів в с. Нежухів Стрийського району Львівської області. Очікувана вартість 7 282 485,00 гривень. Заявку на виконання тендерної пропозиції можна подати до 13 березня 18:00. Початок аукціону: 14 березня о 12:05. Про це йдеться на платформі публічних закупівель ProZorro.
Строк поставки товарів, виконання робіт чи надання послуг: 31 грудня 2019.
Читайте також: Нестандартне привітання: у Львові відбувся гандбольний поєдинок між спортсменками «Галичанки» та нацгвардійцями (ФОТО)
Катерина Тополюк
----------
2019-03-09
Лайка, Шевченко, війна: Про що Яніна Соколова говорила у Львові
Зустріч з телеведучою пройшла у форматі запитань та відповідей
Днями, Яніна Соколова у Львова презентувала книгу «Шевченко на кожен день». Ця книга – унікальне видання. Авторка вважає дивується, наскільки влучно деякі його вірші відображають наше сьогодення і чому його заклики досі лунають актуально. Яніна зізнається, що в процесі роботи над книгою, відкрила для себе багато нового, зокрема й те, що люди,які роками виконують пісні на слова Кобзаря – не задумуються про сенс його віршів.
Втім, більше розмов було не про книгу. Декілька найцікавіших тез журналістки та письменниці зібрав для вас Galnet у цьому матеріалі.
Коли у мене кепський настрій або не знаю, яке рішення прийняти, я відкриваю книжку на будь-якій сторінці – не знаю що Тарас там на небі робить, але кожного разу це влучно. Ця книга порадник на кожен день.
Читайте також: У Львові скасували виставку портретів Шевченка: що кажуть мистецтвознавці (ВІДЕО)
Я народилась в індустріальному районі Запоріжжя – біля заводів, розмовляла російською, дивилася російські телеканали і взагалі хотіла сісти у поїзд Запоріжжя-Москва і поїхати. Так було до певного моменту. Мені сумно, що незважаючи на те, що війна не завершилася і ми напевно зробили висновки, чому частина людей, які живуть на сході і свідомо не хочуть всього українського. Мені б хотілося, щоб і влада зробила цей висновок, і всі наші фонди, Міністерство культури якнайбільше всі гроші, які виділяють, концентрували там. Шкода, що ми мало приділяємо тому, щоб ця культура там була вподобана. За ці 5 років я не побачила посиленої культурної інтеграції. Я приїжджаю в Запоріжжя, іду в аптеку і чую, як бабця з дідом в усіх деталях обговорюють розлучення Петросяна. І видання, які лежать на розкладках на автовокзалі – російські.
Київ і самі кияни рідко україномовні. Взагалі, чомусь так прийнято, що типу «рускій ета же для всєх, ета прощє, а украінскій же нє всє знают». Поки ми, свідома частина, не будемо до цього спонукати – воно не буде змінюватися. Нещодавно я подзвонила в ЖКГ, а до мене дівчина російською говорить, я попросила обслуговувати мене державною мовою на що та стала «в позу». Я не лінуюся і йду пишу заяву.
Українських блогів про культуру немає, бо їх просто ніхто не хоче це дивитися. Людям хочеться чогось смаженого, щось таке, що буде викликати в них якісь емоції типу «о, сматрі, ана матюкаєтся». Щоб ви розуміли, ми робимо сім років програму «Кіно» і сім років ми виборюємо право, щоб ця програма жила. А чому? Тому що її ніхто не дивиться.
Читайте також: У Львові живе понад тисячу людей з вадами зору: чи комфортно їм у місті
Є країни, де люди з віддалених від центру регіонів не сприймають місце, де живуть, не хочуть бути складовою цієї країни. В Угорщині, наприклад, на державному рівні є дуже цікава програма, про яку я дізналася від свого гіда. І з цих проблемних областей школярів привозять в Будапешт, щоб вони побачили угорську культуру. Після цього вони повертаються додому і розказують, як в столиці круто і вже думають зовсім інакше. Думаю, нам теж не завадила б така програма.
Мар'яна Галькович
----------
2019-03-09
«Тренування на «Торпедо» починається з того, що я беру лопату і засипаю ями»: львівський футбольний тренер
Журналісти, тренери, банкіри і депутати про те, яке майбутнє чекає на львівський стадіон «Торпедо»
– У 60-ті роки, коли був студентом, я тут неподалік мешкав – на вулиці Турянського. Ходив сюди бігати. Це був аматорський стадіон. Якщо «Сільмаш» та інші стадіони ще доглядали, то «Торпедо» – ні. Трибуни були поламані. Було лише поле. Я не пам’ятаю, щоб хтось його утримував. В околиці немає спортивної інфрастуктури. Лише кладовище. Але зараз цей стадіон був би не зайвим. Можна було б займатися, проводити змагання місцевого рівня, – розповідає Galnet львівський спортивний журналіст Іван Яремко.
Читайте також: Поки була на війні, чоловік навчився зав’язувати доньці бантики: історії мужніх жінок
Від центру до стадіону близько 30 хвилин пішки. Щоб зайти на його територію підіймаємося оббитими бетонними сходами. Однієї частини хвіртки немає, огорожа падає. Підходимо до приміщення, де колись були роздягальні й душові. Вікна розбиті, а всередині безліч сміття. На біговій доріжці хтось фарбою намалював позначку 100 метрів. Газон доглянутий. Поруч – нові лавки. Схоже, це ознаки того, що тут є люди, яким потрібен цей стадіон.
Зараз на закинутому стадіоні «Торпедо» на Золотій, 40а, у Львові, тренуються три футбольні школи, а також діти з інших спортивних секцій. Віктор Крижановський – педагог УДЮМК Шевченківського району. Він навчає хлопців майстерності футболу. Але, щоб діти могли бігати по полю на стадіоні «Торпедо», спершу пану Віктору доводиться брати в руки лопату і наводити лад.
Читайте також: «Бігали, як мурашенята»: На Львівщині 5 школярів самотужки загасили пожежу
– Кожне моє тренування починається з того, що я виходжу на це футбольне поле, беру лопату і засипаю ями, які там собаки виривають, і прибираю поле від пляшок. Практично 3-4 рази в тиждень маю таку «зарядку», – розповідає Galnet Віктор Крижановський.
Тренуються майбутні футболісти на стадіоні, де поруч закинуті будівлі, валиться паркан, а по території розкидане сміття. Щоб діти могли тут займатися спортом, батьки і тренери ціною власних коштів та часу підтримують задовільний стан футбольного поля.
«На даному стадіоні вже більше 10 років тренуються три футбольні школи – «Покрова», ДЮСШ та УДЮМК Шевченківського району. Це близько 150-ти дітей. Все утримується за кошти батьків і тренерів. Вони самі косять і підживлюють траву, оплачують сторожів. Хоча місце і поле ідеальне. Якщо його відновити, то для футболу це буде чудова арена», – розповідає представник мешканців Боднар Михайло.
Читайте також: Як львівське подружжя відроджує давню гончарську техніку (ВІДЕО)
Зараз стадіон є приватною власністю банку «Львів» (спершу стадіон належав державному Львівському заводу «Автонавантажувач», але потім його продали через борги перед працівниками – прим.автора). Єдиний вихід, щоб зараз зберегти спортивний об’єкт – місто має викупити його у банку, – говорить депутат Львівської міської ради Сергій Івах. Депутат пояснює: представники комерційної структури хотіли за нього 12 мільйонів гривень, тоді заявили про балансову вартість 8,9 мільйона гривень. Після року переговорів зійшлися на сумі – у 7,5 мільйонів.
«На мої неодноразові звернення до міського голови з пропозицією викупу стадіону для суспільних потреб від 14.09.2017р., від 22.03.2018р., від 17.05.2018р., від 11.12.2018р. ніяких дій вчинено не було. Водночас на сесії ЛМР 20.12.2018 р. міський голова дав доручення розробити проектно-кошторисну документацію на реконструкцію «Торпедо» і виділити кошти. І досі це не зроблено», – каже депутат.
Журналісти Galnet хотіли з’ясувати в Андрія Садового, чому не вдалося за майже два роки знайти гроші на викуп стадіону, але станом на 8 березня, кажуть у прес-службі ЛМР, мер у відпустці.
«У міста є ще й інші потреби. Тому й питання не ставилося стосовно цього стадіону. Зараз стало питання ребром, тому що треба робити це вже й зараз. Але все ж таки, я вважаю, що 7,5 мільйонів це занадто висока ціна для цієї земельної ділянки і тих приміщень, які перебувають у жалюгідному стані. Тому я буду виступати за те, щоб була експертна оцінка цього майна і сума була знижена», – коментує Galnet начальник управління молоді і спорту ЛМР Антон Нікулін.
Додамо, що банк «Львів» погодився продати стадіон за 7,5 мільйонів гривень лише до 1 травня 2019 року. Далі, кажуть в установі, ціну піднімуть. Місцеві, не для запису, зізнаються: якщо міська рада стадіон не викупить, є підстави хвилюватись, що на його місці виросте чергова багатоповерхівка.
Якщо місто таки викупить стадіон
«Федерація футболу задекларувала: купіть даний стадіон, візьміть його у свою комунальну власніть. Ми готові фінансувати ремонт цього поля, відновити всю інфрастурктуру і налагодити там заняття спортом. Також це є дуже хороше місце для того, щоб займатися легкою атлетикою. Перешкод немає», – переконує Сергій Івах.
7 березня на пленарному засідання сесії Львівської міської ради мали ухвалити рішення, чи дасть місто гроші на стадіон. Але засідання скасували. Причина: «стоматологи, які відмовляються реформуватися і у знак протесту захопили сесійну залу Львівської міської ради», – пояснюють у прес-службі ЛМР. Офіційної інформації, коли буде наступне засідання сесії поки що немає.
Читайте також: Для гарного настрою та здоров’я. Львівська експертка розповіла, скільки насправді потрібно спати
 «Я хотів би, щоб депутати зрозуміли, що вони не виділяють кошти не на стадіон, а на майбутнє своїх дітей», – каже тренер Віктор Крижановський.
Тим часом, на сайті Львівської міської ради з’явилася петиція «Збережемо та відновимо стадіон Торпедо!». За неї, станом на 8 березня, свої голоси вже віддали 136 людей. Якщо її підтримають 500 людей, то її рлзглянуть на засіданні сесії ЛМР. У раді Galnet уточнюють: це питання і без того буде у порядку денному, однак активність людей додасть йому ваги. До кінця збору підписів залишилося 55 днів.
Юлія Василина
----------
2019-03-09
«Насправді, там не настільки холодно та небезпечно». Львів’янин розвіяв стереотипи про Непал
Львівський фотограф розказав про свої мандри у країні найвищих гір світу
Львівський фотограф та мандрівник Максим Баландюх запевняє, походи у Непал бувають легшими, аніж у Карпатах. Незабаром він 8-й раз відвідає цю країну, де вже провів 11 походів із туристичними групами. Максим пояснив читачам Galnet, чому в трекінг не варто брати багато їжі та потрібно ходити горами тільки із задоволенням. Далі – пряма мова.
Отже, Непал — це невелика гірська країна між Індією та Китаєм, у якій розташовані найвищі гори світу Гімалаї та, зокрема, Еверест.
Читайте також: Країна бідних щасливих людей: М’янма
Більшість українців уявляють Непал за фільмом «Еверест», у якому були драматичні події. Насправді, там не настільки холодно та небезпечно, якщо не йдеться про альпінізм. Більшість туристів ідуть туди саме в трекінг.
Насправді, під час трекінгу вдень ми гуляємо у футболці, шортах і сандалях. Якщо підніматися високо в гори, то треба вже добре вдягатися.
Читайте також: «З дітьми сидіти набагато тяжче, ніж в офісі»: львів’янин розповів про своє життя у декреті
Столиця держави Катманду — це колоритне азійське місто, яке дуже нагадує індійські міста. Хаос на дорогах, де тисячі мотоциклістів і гуляє корова, яку ніхто не проганяє. Для тих, хто вперше в Непалі, здається ніби місто небезпечне і там можна бути пограбованим. А насправді непальці приємні, усміхнені люди, які раді туристам.
Читайте також: Творці ліків: як львівські фармацевти працюють над розробкою нових лікарських засобів
Досвід підказує, що найнебезпечніші місця, де вас можуть пограбувати, це по дорозі до Непалу — в Одесі та Києві. Одну дівчину з туристичної групи колись пограбували в Київському аеропорту. Натомість непальці дивують своєю чесністю. Українці часто плутають їхні гроші — рупії, у яких багато нулів, і часом платять забагато. Місцеві жителі з посмішкою повертали гроші.
Одна з небезпек у Гімалаях — ймовірність обпектися на сонці. На висоті сонце припікає сильніше. Особливо, якщо довкола засніжені гори. Уникнути цього допоможуть сонцезахисні крем та окуляри.
Гірська хвороба. Основний секрет боротьби з нею — правильна акліматизація. Іти поволі, не поспішаючи, із задоволенням.
Найбільші проблеми у трекінгу трапляються не з тими людьми, які слабші фізично, а з тими, хто надто активний і не має терпіння і поспішає якнайшвидше побачити Еверест. Поспіх може бути небезпечним для життя.
Читайте також: Котяча мама: сихівчанка взяла під опіку понад двадцять котів
Шлункові розлади. У Непалі інший клімат і наші шлунки не звикли до місцевої їжі. Хоча ми харчуємося в туристичних місцях, де немає дуже гострої їжі, та все ж там інша мікрофлора. Хто часто їсть хот-доги на Привокзальній, тому нормально. А хто звик до вибагливої їжі, шлунок може відреагувати.
Після спуску з гір можуть боліти коліна. Переважно через навантаження рюкзаком. Щоб зменшити навантаження, можна взяти портера. Його послуги на весь трекінг (10 днів) — 200 доларів. Можна найняти одного портера на групу з 4 осіб, а то й більше. Таким чином і зекономите, і скинете з рюкзака трохи кілограмів. Портера краще наймати в селах, бо чим вище підніметеся, тим послуги будуть дорожчими.
Літо в Непалі — сезон дощів. За хмарами часом і гір не видно. А навесні та восени погода завжди за графіком: зранку сонце, в обід хмарно, о першій вже дощ, о четвертій знову сонячно, а о шостій — темніє. Непальці говорять, що в листопаді найкраща погода. Взимку туристів мало, бо холодно.
Ми з групами не займаємося альпінізмом, зокрема не піднімаємося на Еверест. Тільки трекінг — прогулянка поміж горами. Це досить безпечно.
У горах досить відчутна різниця температур — вдень може бути +20°, а як тільки заходить сонце — одразу +5°, 0 або й мінус. Вночі стає вже холодно, тоді ми перебуваємо на кухні в лоджії, де є тепло, і п’ємо гарячий чай.
Читайте також: Ті, що «руйнують» самотність
Лоджії — це будинки в горах для туристів, де можна купити чай, поїсти та залишитися на нічліг. Домовлятися за місце ночівлі краще наперед. Зв’язку в горах майже немає, тому домовитися можна тільки відправивши людину вперед.
Відстань між лоджіями на шляху трекінгу — максимум дві години. Відстань у горах вимірюється у годинах, а не в кілометрах. Оскільки, підйоми чи спуски та шлях по рівнинах займає різний час.
У лоджіях тепло тільки на кухні, у кімнатах прохолодно, немає опалення. Однак там є ковдри, а ми беремо із собою спальники.
Їжу брати з собою не потрібно, адже в лоджіях її можна купити. Дехто хоче зекономити і намагається взяти продукти із собою. Це поганий варіант. Це похід не на кілька днів, їжі все одно не наберешся, та й носити все тяжко.
Читайте також: Винахідник із Львівщини склав електрокар за 90 днів (Відео)
Воду купуємо очищену або п’ємо чай. Бувало таке, що на чай витрачали більше, ніж на всю їжу за час трекінгу.
Рюкзак для трекінгу знадобиться в середньому на 10 л. Необхідно взяти запасне взуття, спальний мішок (чим легший, тим кращий), змінний одяг (футболки краще синтетичні), пуховку.
Душ є в лоджіях. Часом гарячий, теплий або й холодний. Для того, щоб нагріти воду в горах, до лоджій привозять газові балони, тому гарячий душ платний. Один такий душ — від 1 до 5 доларів. На Евересті дорожчий. Балони з газом люди привозять на ослах або несуть на собі. Але є також лоджії, де вода нагрівається від сонця.
Витрати на перельоти — це близько 500 доларів. Решта — віза, внутрішні переміщення (автобуси, літаки, джипи), дозволи на входи в нацпарки, проживання та гіди обійдуться у 800 доларів, якщо йти в трекінг навколо Аннапурни. А трекінг до Евересту обійдеться десь у 1300 доларів.
Вартість ночівлі у лоджіях від 10 доларів за ніч. Біля підніжжя гір досить дешева їжа (3-4 долара), чим вище піднімаєшся — тим вищі ціни. На Евересті їжа може вартувати і 15 доларів.
Підйом на Еверест — 50 тис. доларів.
Віза в Непал ставиться в аеропорту: до 2 тижнів перебування в країні — 25 доларів, більше 2 тижнів — 50 доларів. Страхування в Україні близько 1000 грн.
Ріна Ісаєва
----------
2019-03-09
Бюлетень на виборах президента буде майже метр завдовжки
Центральна виборча комісія вже затвердила форму, текст і захисні особливості бюлетеня
Текст виборчого бюлетеня друкуватимуть лише з одного бокудержавною мовою, повідомляє ЦВК.
Також виборчий бюлетень матиме ще й такі особливості:
– текст друкуватимуть на одному аркуші розміром у 200 х 800 міліметрів;
– виборчий бюлетень матиме пісочний колір;
– виборчий бюлетень міститиме двотоновийводяний знак і захисні волокна з використанням захисних графічних антисканерних елементів;
– антисканерні елементи буде виконано з застосуванням захисних фарб, що мають флуоресценцію під дією ультрафіолетового опромінювання, та елемента, який втрачає забарвлення внаслідок термовпливу;
– на кожному виборчому бюлетені за допомогою високого друку з застосуванням захисної фарби, що проявляється на його звороті, буде відображено номер виборчої дільниці.
Читайте також: У Львові вперше в Україні відбудеться відбір на світовий фінал World of Dance
Нагадаю, українці вибиратимуть президента 31 березня. Офіційні результати з’являться до 10 квітня. Якщо жоден із кандидатів не подолає бар’єр у 50%, то 21 квітня проведуть другий тур. Виборчий бюелетень міститиме 39 прізвищ кандидатів на пост президента України.
Юлія Василина
----------
2019-03-09
На Львівщині прощаються з військовим, який загинув на Донбасі
Хлопець служив у 128-й окремій гірсько-штурмовій бригаді
Богдан Слобода загинув 6 березня від кульового поранення. Про це повідомляє Цензор.НЕТ . Поховають хлопця у смт.Шкло Яворівського району.
Читайте також: Новий механізм зарахування майбутніх медиків та педагогів у ВНЗ
Додамо, Богдан Слобода народився 13 травня 1997 року. Навчався в Шклівській ЗОШ І-ІІІ ступеня. В 2014 році пішов навчатися в Академію сухопутних військ,ім Петра Сагайдачного після закінчення призваний за контрактом Яворівсько-Мостиським РВК в 128 гірсько-штурмову бригаду
Юлія Василина
----------
2019-03-09
Куди піти на весняні вихідні у Львові? (9-10 березня)
Майстер-клас, здоровий бранч, органно-світлове шоу та концерти : огляд подій від Galnet
Майстер-клас проведе професійний психолог-консультант, автор та тренер проекту «Жіночий будильник», ведуча трансформаційних ігор та тренінгів для жінок – Оксана Щур-Шахова.
Де: Навчальному центрі Puzzle
Коли: 9 березня, 11.00
Вартість: 250 гривень
Ведуча шоу «Зважені та щасливі» Мирослава Ульяніна спільно з шеф-кухарем Ігорем Герилівом проведуть здоровий бранч у Львові. Ви дізнаєтесь про всі секрети здорового харчування та скуштуєте корисні страви від шеф-кухаря. Мирослава Ульяніна мотиваційний спікер і тренер напряму healthy lifestyle сертифікований консультант із харчування та фітнесу засновник проекту Healthy Brunch працює як коуч і допомагає перейти до більш здорового та успішного життя. Шеф-кухар Ігор Герилів приготує корисні страви та розкаже всі секрети тих чи інших продуктів.
Де: Готель «Асторія» Astoria Hotel
Коли: 9 березня, 13:00
Ціна: від 650 гривень
«Шевченко Revolution»! – це сучасний і важливий концерт, на якому вартує побувати усією родиною, щоб багато зрозуміти про нього і, можливо, щось про себе. Шевченка – людину, Академіка, митця, поета, метеора ми представимо його ж віршами у класичних та сучасних аранжуваннях.
Де: Львівська обласна філармонія
Коли: 9 березня, 16:00 та 10 березня, 20:00
Вартість: 100 – 350 гривень
КОНЦЕРТ ГУРТУ DETACH
Гурт Detach представить новий альбом у Львові під назвою D.R.A.M.A., що вийшов 30 листопада 2018, і вже встиг розійтися онлайн-просторами. D.R.A.M.A. — концептуальний альбом, у якому закладена історія ліричного героя.
Де: !FEST REPUBLIC (вул. Старознесенська, 24-26)
Коли: 09 березня 2019, 19:00
Вартість: 200 – 350 грн
Казка про те, що кожен мріє літати, а для цього, як виявляється, зовсім не потрібно крил. Потрібне зовсім інше – добре серце, вірність дружбі і дуже сильно хотіти літати. Л. Лопейска, Г. Крчулова, переклад Надії Крат. Вистава для дітей від 5 років.
Де: театр «І люди, і ляльки»
Коли: 10 березня, о 12:00, 14:00, 16:00
Вартість: 50 гривень.
Читайте також: На театральну п’єсу про права людини, яку покажуть у Львові, зібрали вже 110 тисяч гривень
Концерт Мирона Остюка (акордеон) та Зеновія Сороківського (скрипка). У програмі твори Франка Сінатри, Мирослава Сокрика, Богдана Веселовського та інших популярних авторів.
Де: Кав’ярня «Штука» (вул. Котлярська, 8)
Коли: 10 березня 2019, 19:00
Вхід вільний.
ОРГАННО-СВІТЛОВЕ ШОУ « ДАНТЕ-СИМФОНІЯ»
Органно-світлова історія про життя та смерть, земне та небесне на основі картин та поезії Вільяма Блейка (переклад Тараса Демка). Надія Величко та Єва Куликовська виконають двочасну «Данте-симфонію»Ференца Ліста в транскрипції для органа. У ній вмістилися дантівське Пекло, Чистилище та Рай, а центрі – історія коханців Франчески та Паоло, приречених на вічні муки.
Де: Будинок органної та камерної музики (вул. С. Бандери. 8)
Коли: 10 березня, о 19:00
Вартість: 80 – 200 грн.
Легендарні пісні, які стали класикою прозвучать у виконанні неперевершених LeoBand Orchestra і соліста – Павла Ільницького, чий голос дозволить слухачам відчути справжню присутність маестро на сцені від першого до останнього такту. Протягом концерту джаз-бенд у складі найкращих музикантів Львова виконає : «My Way», «New York, New York», «Fly Me to the Moon», «That’s Life», «Strangers in the Night», «Moon River» та інші хіти.
Де: Малевич: night club & concert arena
Коли: 10 березня 2019, 19:00
Вартість: 300-490 грн.
Читайте також: На вихідних у Львові трамваї курсуватимуть зі змінами
Фотографії з відкритих джерел.
Катерина Тополюк
----------
----------
2019-03-10
Львівські волонтери, що стали «Ангелами надії» для військових
До війни вона працювала медсестрою у Львівському перинатальному центрі, де доглядала новонароджених діток
А сьогодні вже п’ятий рік дбає про дорослих хлопців і дівчат, військових-героїв. Вона не пам’ятає, як і коли до її ім’я та прізвища почали додавати слова волонтерка та активістка, але точно знає – справа, яку робить, – потрібна, і не лише військовим. Про те, як разом з однодумцями стала «Ангелом надії» для українських військових та чому вирішила об’єднати волонтерство і мистецтво, у програмі «Люди дії» на радіо FM Галичина розповіла волонтерка Марія Петришин.
Читайте також: Кобзар і Галичина. Як 100 років тому видавали твори Тараса Шевченка
 
Я працювала медсестрою в перинатальному центрі. Коли його засинили на ремонт, залишилась без роботи, тоді і почала шукати собі якусь зайнятість. То були часи Революції гідності. Робота, яку я шукала, знайшлась у Львівській обласній лікарні, де виходжували побитих на Майдані активістів. А потім почалася війна, і певний час я працювала в госпіталі у відділенні нейрореанімації, допомагала там здебільшого в ті дні, коли до Львова прибували літаки з пораненими на Донбасі хлопцями. Десь із цього моменту і розпочалось моє волонтерство.
Коли я вперше йшла волонтерити в нейрореанімацію, мені чомусь здавалось, що це має бути дуже просто, бо ж я все життя працювала в медицині, достатньо надивилась на кров і різні речі. Але вийшло зовсім навпаки
 Бо коли бачиш, як у тебе на очах помирає чиясь дитина, – це надзвичайно складно. Та перестати ходити в госпіталь я не могла. В один із таких моментів я зрозуміла, що мушу там бути. Кожній людині Бог дає якісь випробування в житті, і їх потрібно пережити, а ще в такі моменти якнайкраще розумієш, що це твоя війна.
Читайте також: Поки була на війні, чоловік навчився зав’язувати доньці бантики: історії мужніх жінок
Коли чекали звільнення хлопців, комунікувала з родинами полонених, підтримувала їх, як могла. Найчастіше доводилось спілкуватись з матерями. У той час це було дуже важливо, бо вони чекали підтримки. Я намагалася робити все, щоб вони відчували, що не одні і що за їхніх синів також хтось переживає. Були такі моменти, коли я кілька днів до них не дзвонила, то вони самі телефонували, аби переконатись, що зі мною все гаразд. За той час, поки намагалися витягнути звідти хлопців, ми дуже зблизились і спілкуємось дотепер.
Один із проектів, який ми реалізували в цьому напрямку, була десятиденна подорож в Іспанію. Нас до себе в гості запросили українці з Малаги. У цю мандрівку з нами їхали колишні військовополонені разом із дружинами, а також дружина і дитина військового, який загинув на Сході. Усього нас було п’ятнадцятеро. Зізнаюсь – це незабутні враження. Люди, які нас там зустріли, не давали ні на хвилину сумувати. Я тоді спостерігала за хлопцями, яких вдалося повернути з полону, і, знаєте, такі подорожі їм дуже потрібні, тому що там вони справді відволікаються від війни і пережитого. Та й узагалі, гарний відпочинок, гарні слова, гарна компанія лікують самі собою.
Читайте також: «Бігали, як мурашенята»: На Львівщині 5 школярів самотужки загасили пожежу
Проект «Ангели надії» з’явився з появою в моєму житті Лева Скопа. Це надзвичайна людина, і я завжди кажу, що він для мене є таким, свого роду, гуру. І команда в нього крута: його дружина Таня, Тарас Лужецький та інші люди, які себе повністю віддають війні. Назву для цього проекту придумала моя подруга Ярина Капітан. Ми якраз готували наш перший благодійний аукціон в домі Івана Франка, там був показ етно-вишиванок, і тоді вперше малювали ангелів. Того разу нам вдалося зібрати 24 тисячі гривень, за які ми погасили борги за оптику для військових. Після того ми вирішили започаткували серію таких благодійних аукціонів.
Я ніколи в житті не малювала, і в школі з цього предмету мала трійку чи четвірку. Та Левко дав мені в руки пензлик і сказав, що я таки малюватиму. Тоді я зобразила свого першого ангела, якого першим і купили на аукціоні. І від того моменту зрозуміла: людина, коли хоче творити добро, може це робити, і неважливо, чи ти професійний художник, чи аматор.
У нас є така мрія – зібрати людей на високому замку і спробувати намалювати Львів. Щоправда, ми ще не знаємо, кого покликати на роль художників, бо в наших аукціонах вже брали участь і відомі жінки Львова, і журналісти, і медики, і рятувальники, і навіть народні депутати. Ті портрети Львова ми також виставимо на аукціон, а виручені кошти, традиційно, передамо на потреби військових.
Довідка: Проект «Ангели надії» започаткували навесні 2018 року. Відтоді волонтери організували 6 етапів проекту: з відомими жінками Львова (2 етапи), з журналістами та рятувальниками, з медиками і у Верховній Раді України за участі дружини Президента. Відтак, за час існування проекту на різні потереби, пов’язані з військовими, вдалося зібрати понад 300 000 гривень
Святослав Драбчук
----------
2019-03-10
Діти і пожежа, обман на позиках та давня гончарська техніка: головне за тиждень від Galnet
А також про 85-літнього львів'янина, який підкорив Говерлу
Історії людей, які надихають і вражають. Читайте підбірку за тиждень від журналістів Galnet.
Наша Мар'яна Галькович познайомилася з Орестом Кліщом, колишнім викладачем Львівської політехніки. Чоловіку 85 років, але він періодично ходить у гори. Попередній раз на найвищу гору українських Карпат сходив у 80, а скільки всього сходжень зробив на цю вершину – вже й не пригадає. І внього є свої рецепти такої активності. Детальніше тут.
Потім львівське подружжя розповіло Мар'яні, як відроджує давню гончарську техніку. Свою майстерню Ігор та Соломія Гиби спочатку відкрили на Золочівщині, а згодом переїхали до Львова.
У Львові неодноразово говорили про те, що псувати будинки, які є пам'ятками архітектури, не можна. Чоловік не послухався і його оштрафували на 170 тисяч гривень. Він пробив двері замість вікна на вул. Поповича, 5.
Тим часом на Львівщині сміливі школярі у Красне на Львівщині кинулися рятувати поле та молодий сад від полум’я.
Журналісти, тренери, банкіри і депутати роздумували про те, яке майбутнє чекає на львівський стадіон «Торпедо». Він у приватній власності банку. Але мешканці хочуть, щоб місто його викупило. Чи є така можливість читайте тут.
Журналісту Оресту Дрималовському у Міжнародний день боротьби жінок за рівні з чоловіками жінки-військовослужбовці розповіли про незламність, віру і любов до своєї справи.
Наша журналістка провела розслідування, хто і як залякує та обкрадає українців через позики. Будьте обрежними.
Писали ми й про мандри. Львівський фотограф Максим Баландюх, як підкорити найвищі гори світу. Чоловік у Непалі вже провів 11 походів із туристичними групами.
І про ваше здоров'я ми також попіклувалися. Львівська експертка розповіла Galnet, скільки насправді потрібно спати.
Юлія Василина
----------
2019-03-10
В Україні антибіотики продаватимуть лише за рецептом
Кабмін затвердив Національний План дій боротьби зі стійкістю до протимікробних препаратів
Про це повідомляють у Міністерстві охорони здоров’я:
«Антибіотики, протигрибкові препарати та інші протимікробні засоби перестають діяти, бо через надмірне і необґрунтоване вживання таких ліків мікроорганізми виробляють своєрідний «імунітет»: вони стають нечутливими до ліків. Фактично з’являються нові модифікації збудників інфекцій, які неможливо вилікувати протимікробними препаратами. Внаслідок цього вже сьогодні гинуть люди у всьому світі».
Читайте також: «Насправді, там не настільки холодно та небезпечно». Львів’янин розвіяв стереотипи про Непал
У МОЗ зазначають, що однією із головних причин такої ситуації є самолікування антибіотиками та використання таких препаратів у тваринництві. До кінця 2020 року у Міністерстві планують розробити низку нормативно-правових актів. 
Застосування протимікробних препаратів для стимуляції росту у тваринництві, птахівництві та рослинництві суттєво обмежать, а контроль за рецептурними відпуском антибіотиків в аптеках – посилять.
Науковці України разом з європейськими колегами будуть досліджувати аспекти протимікробної стійкості та новітніх методів діагностики.
Мар'яна Галькович
----------
2019-03-10
Кобзар і Галичина. Як 100 років тому видавали твори Тараса Шевченка
9 і 10 березня згадуємо про Тараса Шевченка – видатну і непересічну особистість для нашої історії та літератури
Про Шевченка чуємо у школі, в університеті, на роботі. Його портрет, у прокуреній димом касці, можна було бачити як один із символів Революції Гідності. Інколи видається, що про цю персону знаєш все, а потім ловиш себе на думці, що повинен відкривати його знову і знову. Складовою останнього є також і те, як творчість Тараса Шевченка поширювали і який образ для нього творили. Отож, поговоримо якого Шевченка бачили галичани 100 років тому.
Читайте також: Про що писали львівські газети навесні 90 років тому?
У цілях ознайомлення галицької публіки з творами Тараса Шевченка місцева інтелігенція діяла різними способами. До прикладу, у 1879 році, у друкарні Наукового товариства імені Шевченка, було видано «студіум» поеми «Гайдамаки» авторства знаного філолога Омеляна Огоновського. Останній проаналізував структуру відомого твору Тараса Шевченка, а також його сюжет. У кінці збірочки до уваги читачів було запропоновано вислови інших дослідників та літературознавців про “Гайдамаки” Кобзаря. 
Дуже промовистим було видання поеми «Наймичка» Тараса Шевченка. Останнє мало місце у Львові 1893 року. Збірку відкриває портрет Тараса Шевченка, на якому бачимо поета у старшому віці. Далі подається вступна стаття. У ній ініціатори видання зверталися до читачів («Панове громада!»), яких інформували про «вечерниці» в пам’ять про Шевченка, а також розказували «Де, коли і як жив Тарас Шевченко?». Ледь не казковим є початок даної розвідки: «Як вийти з нашого краю, Галичини, на схід сонця за границю российску, за ріку Збруч 
». Після прочитання подібного опису виникає враження, що Тарас Шевченко і його село «Моринці» не поруч з Дніпром, а знаходяться на іншій планеті. Далі у збірці були біографія поета та текст його “Наймички”.
Читайте також: Які настанови давали львівським поліцейським сто років тому (ПРЕСА)
Дуже цікаве видання творів Тараса Григоровича Шевченка побачило світ у 1914 році в Коломиї. Воно з’явилося у друкарні В. Браунера зі вступом та поясненнями Дмитра Николишина. Це видання було частиною більшої серії під назвою «Історичні поеми». На початку збірки бачимо портрет Тараса Шевченка з дуже суворим виразом обличчя. Далі подається супровідна інформація – про твори Кобзаря, джерела формування його історичного світогляду, як митець сприймав козаччину тощо. На сам кінець, до уваги читачів пропонувалися лаконічні коментарі до поем Шевченка і самі твори митця: «Іван Підкова», «Гамалія», «Тарасова ніч», «Швачка» і т. д.  
Орієнтовно до 1921 року та 1919 року відповідно можемо віднести публікацію двох повістей Тараса Шевченка, які вийшли у серії «Загальна бібліотека». Перша з них – це повість «Музика», перекладена громадським діячем і публіцистом Миколою Міхновським. Книжка не має вступних сторінок – їх просто вирізано. Очевидно, попрацювала цензура. Натомість, є основний текст та коротенькі пояснення наприкінці. У цій же серії вийшла і повість «Артист» Тараса Шевченка. Її переклав письменник та видавець Олександр Кониський. Твір автобіографічного характеру. Як зазначили автори передмови, Шевченко хотів «дати малюнок стражденного життя долів суспільства». Обидва видання не місцевого друку, але також потрапили до інформаційного простору наших територій.
Чи не найбільш цікавим та колоритним, особливо якщо говорити про ілюстративний матеріал, було видання поеми «Гайдамаки» Тараса Шевченка. Останнє мало місце у Коломиї. Поема вийшла у світ 1898 року накладом Михайла Біловуса. Видання розпочинається чудовим портретом Кобзаря. Під портретом напис: «печатано 4 ма красками». Далі подано вступ із біографічними відомостями про Шевченка авторства того ж Михайла Білоуса. Вступна стаття супроводжується ілюстраціями. Дуже нетиповими для нас є питання, які ставив автор – «Що то були гайдамаки?». Багато і розкішно ілюстрований у виданні основний текст «Гайдамаків». Знаходимо на сторінках поеми до двадцяти сюжетних замальовок.
Дуже характерно, що в більшості з перерахованих і розглянутих тут публікацій творів Тараса Шевченка ініціатори даних видань намагались не тільки й не просто донести творчість Кобзаря і його слова до людей, але також пояснити, хто він такий і чому про нього ведеться мова. При перегляді цих збірочок також не покидає відчуття, що автори передмов докладали додаткових зусиль, аби пояснити галичанам у чому фокус творів Шевченка та чому з ними варто ознайомитись. Десь так і «приходив» Тарас Шевченко на галицькі території.
Читайте також: 5 вихідців із Галичини, які прославились на весь світ
Сьогодні про життя і творчість Тараса Шевченка, місце цієї персони в нашій історії, нагадує дуже багато речей. Чи не в кожному українському місті є пам’ятники, які увічнюють його особу. До прикладу, у центрі Львова дуже цікавий і символічний монумент Кобзарю і “приїхав” він з далекої Аргентини. Проходячи повз такі місця, особливо у ці дні, маємо ще одну нагоду замислитися, що персона Тараса Шевченка означала для багатьох поколінь українців. Також і про те, що персона Тараса Шевченка означає для кожного з нас сьогодні.
Для підготовки публікації використано матеріали з фондів Наукової бібліотеки Львівського національного університету імені Івана Франка
Євген Гулюк
----------
2019-03-10
З ким летіти, як бронювати житло та чому потрібна карта? Плануємо мандрівку за кордон правильно
А ще – без нервів та зайвих витрат. Секретами з Galnet діляться активні мандрівники
Безвіз, безліч міжнародних напрямків та дешеві квитки – все це дозволяє нам відкривати для себе нові країни та культури. Організувати поїздку можна легко і швидко, навіть без туристичних агентств, – переконують бувалі мандрівники. Як все це втілити на практиці – журналіст Galnet записав чотири обов’язкових кроки.
Крок №1: документи
Перш ніж обирати країну – дізнайтесь, які документи потрібні для в’їзду до неї. Таку інформацію можна знайти на сайті Міністерства закордонних справ. Нині по безвізовому режиму українці можуть подорожувати у понад 130 країн.
 – Потрібен тільки закордонний паспорт, але я ще роблю страхування, про всяк випадок, для того щоб убезпечити себе і не брати з собою аптечку». – Розповідає мандрівниця Вікторія Золотова. – Міжнародні потяги, автобуси та дешеві авіаперельоти – дозволяють легко дістатися до омріяної країни. Вартість квитків починається від трьохсот гривень.
Читайте також: 85-річний львів’янин зійшов на Говерлу
Мандрівниця рекомендує звертати увагу на те, куди прилітає літак. Життя у мандрах, каже, суттєво полегшать аеропорти, з яких легко добратися до міста. Тому у компанії авіаперевізника слід заздалегідь уточнити, куди прибуває літак і наскільки це зручно у плані логістики.
– Ще зараз є, наприклад, поїзд «Чотири столиці», який їде до Прибалтики. Також можна подорожувати з автобусними перевізниками, – додає Вікторія. 
Читайте також: Як 65-річна львів’янка пішла на балет (ВІДЕО)
Знайти недороге житло за кордоном теж не дуже складно, – розповідає досвідчений львівський мандрівник Орест Зуб:
– Хостели, готелі та апартаменти можна забронювати онлайн та навіть без передоплати. Я бронюю, зазвичай, на Booking. Там система одразу видає низку варінтів, а ти вже обираєш, що тобі більше підходить. Також добре працює Airbnb. А якщо хтось полюбляє хостели, то варто зайти на сайт Hostelworld, -пояснює Орест.
Читайте також: Країна бідних щасливих людей: М’янма
Також мандрівники радять наперед завантажити карту міста, у якому ви перебуватимете. На таких ви зможе знайти видатні місця і пам’ятки, інформацію про те, у які дні музеї можна відвідати безкоштовно або зі значною знижкою, а також побачити значно більше, ніж ви просто прогулюючись містом.
Читайте також: Для гарного настрою та здоров’я. Львівська експертка розповіла, скільки насправді потрібно спати
Юрій Андріїв
----------
2019-03-10
Що одягнути на випускний, щоб виглядати стильно
До випускного ще кілька місяців, а одинадцятикласники вже почали готуватися до свята
В магазинах сукні та костюми почали купувати і бронювати ще з січня. Одинадцятикласниця Дарина до випускного почала готуватися ще минулого місяця. Макіяж, сукня та зачіска – це те, чим найбільше переймається дівчина. А от із залом на випускний клас вже визначився. Дівчина зізнається, місце у ресторані стартує від 600 гривень.
«Якщо купляти сукню за 15-ть тисяч гривень, таке саме можна пошити за 7 000 тисяч гривень. з макіяжем, зачіскою,туфлями мені дуже важко визначитися, бо не все пасує. Такої сукні, як я хочу, то немає щоб купляти. Тому ми порадилися вдома, що все ж будемо шити. Так буде дійсно таке, як я хочу. Зачіска і макіяж мають вийти в мене біля тисячі гривень», – розповідає дівчина
Пані Надія – мама випускниці. Із сукнею та образом для доньки вже визначилися. На часі питання стоїть за оформленням залу.
«Діти не хочуть живої музики. Більше схиляємося, що буде діджей. В ресторані ми знайшли зал на п’ятницю, бо спочатку думали що в нас не буде випускного, тому що наш клас маленький. Але є багато дівчат, а вони хочуть свята. І випускний один раз в житті. Тому, все ж таки святкуємо. Зі сім’ї лише на зал потрібно 4 000 гривень», – каже пані Надія.
Читайте також: Весняна ревізія гардеробу: що зараз є антитрендом?
Кожна дівчина в день прощання зі школою хоче виглядати неповторно. Проте слід пам’ятати, що випускницям низького росту не варто обирати довгу сукню із шлейфом, а високим слід утриматися від варіанту міні.
«Зараз в моді пастельні кольори, ніжні. Перевага легким, натуральним тканинам з вишивками та мереживами. Також зараз повернулася мода на яскраві паєтки. Якщо сукня з цікавими елементами та камінцями, які виблискують на сонці – то туфлі мають бути стриманими та однотонними – лодочки чи акуратні босоніжки. І навпаки», – розповіла львівська дизайнерка Ольга Романова
А от для хлопців на випускний вечір актуальним буде класичний стиль. В цей святковий день варто притримуватися стандартів, проте сучасні тренди теж будуть прийнятні.
«На такий захід слід гарно подумати над образом, щоб не перестаратися. Елегантно та стильно будуть завжди дивитися чорний, ретро, в клітинку костюми. Фасон брюків зараз модний більш приталений, а також хіт сезону – штани трішки вищі щиколоток під яскраві низькі шкарпетки »
Читайте також: Нестандартне привітання: у Львові відбувся гандбольний поєдинок між спортсменками «Галичанки» та нацгвардійцями (ФОТО)
Додам, що в 2019 році випускний припадає на 22 червня. Якщо ви вирішили на свій випускний вечір замовити послуги ведучого, тоді будьте готові до цін, які стартують від 7 000 тисяч гривень
Софія Лопатка
----------
2019-03-10
У Львові та області сьогодні знову будуть пориви вітру
Про це повідомили у Львівському регіональному центрі з гідрометеорології, пише прес-служба ЛМР
У Львові та області 10 — 11 березня пориви західного вітру 17 — 22 м/с, місцями грози.
В першій половині дня 10 березня сильний вітер з поривами 25 — 30 м/с.
Читайте також: На Жидачівщині відкрили ще один ЦНАП
Вітер вночі вже встиг нанести шкоди у Львові. Через пориви шквального вітру в двоповерховому будинку на вулиці Рибній, 5 зірвало дах.
Ніхто з людей не постраждав.
Юлія Василина
----------
----------
2019-03-11
«Спершу відчув різкий біль у шиї, а потім намацав кулю»
У Львові невідомий з пневматичної зброї стріляв у вуличних музикантів. Постраждав 19-річний Андрій Курташ. Galnet з’ясовував обставини цього інциденту
Останній недільний вечір їм запам’ятається надовго. Близько шостої троє друзів підключають музичні інструменти біля пам’ятника Данилу Галицькому. Далі – двогодинний концерт із кавер-версій на англомовні хіти. Музика хлопців збирає велике коло слухачів. Коли починає накрапати дощ, звучить бітлівська I Want You – і раптом барабанщик зупиняється. Прикладає руку до шиї і
 витирає кров.
Андрію Курташу – 19. Мешкає в Дублянах неподалік Львова. Музикою хлопець займається з дитинства. Грати з друзями на площу вийшов вдруге. Вуличний дебют у них відбувся напередодні, в суботу.
Коли догравали останню пісню, я відчув різкий біль у шиї. Ніби укус бджоли. Спершу подумав , що вдарив себе паличкою
– До пам’ятника королю Данилу ми прийшли близько шостої, – пригадує події вчорашнього дня Андрій. У групі він є ударником. – В основному ми граємо кавери на англомовні пісні або інструментальні композиції. Погода почала псуватись близько восьмої. Коли догравали останню пісню, я відчув різкий біль у шиї. Ніби укус бджоли. Спершу подумав , що вдарив себе паличкою. Зупинився, аби зрозуміти, що сталося. І з невеликої рани вийняв ось це
Стріляли, вочевидь, із пневматичної зброї на відстані 30-40 метрів. Звідки – невідомо.
Хлопець показує частину кулі, яка влучила у шию. Стріляли, вочевидь, із пневматичної зброї на відстані 30-40 метрів. Звідки – невідомо. Хлопці роззираються навколо і роблять попередній висновок: швидше за все, постріл відбувся з будинку, вікна якого виходять на вул. Валову. В одному з вікон – світло. За шторою помітні чиїсь обриси. Потім постать зникає.
Друзі Андрія – гітаристи Артур Ястремський та Андрій Данильченко – купують в аптеці медикаменти і зупиняють невелику кровотечу. Звертаються по допомогу до муніципалів, що патрулюють поблизу. Ті радять писати заяву в поліцію. Розгублені хлопці збирають інструменти і розходяться по домівках.
– Коли син прийшов додому, на ньому не було обличчя, – розповідає Тетяна Данильченко, мати одного із хлопців. Саме з її допису на Facebook ми дізналися про недільний інцидент. – Коли Андрій (Андрій Данильченко, гітарист і вокаліст групи – Ред.) розповів, що сталось, звертатись у поліцію було пізно. Ми вирішили почекати до ранку. Досі не можу зрозуміти, кому так допекли вуличні музиканти, щоб по них стріляти. Страшно подумати, що могло статися, якщо б цей покидьок влучив в око чи у сонну артерію. Або якщо б на шляху кулі трапилася маленька дитина! В цей час на площі було багато людей, в тому числі – з дітьми. Ми усі зараз перебуваємо у шоці
Страшно подумати, що могло статися, якщо б цей покидьок влучив в око чи у сонну артерію. Або якщо б на шляху кулі трапилася маленька дитина!
З музикантами журналіст Galnet зустрічається вдома у фронтмена гурту Андрія Данильченка. На стіні його кімнати висять акустичні та електричні гітари. Комп’ютерний стіл від ліжка відділяє синтезатор. Колектив під назвою Echoes хлопці створили кілька місяців тому. Перший вуличний досвід для них виявився трагічним.
– Ми не почули звуку від пострілу, – каже бас-гітарист Артур Ястремський. – І взагалі не зрозуміли, навіщо було стріляти. Якщо ми комусь заважали, можна ж просто підійти і сказати про це. До нас ніхто не підходив. В основному ми граємо англомовну та інструментальну музику – The Beatles, Tame Impala та інших. Російських пісень у нашому репертуарі немає.
Якщо ми комусь заважали, можна ж просто підійти і сказати про це.
Наступного ранку після інциденту хлопцям важко сказати, чи виступатимуть вони ще коли-небудь на вулиці. У їхніх очах помітна розгубленість. За годину музиканти знову беруться за інструменти і виходять з під’їзду. Їх кличе на інтерв’ю один із центральних телеканалів. Поки хлопці на площі перед пам’ятником Данилу Галицькому переповідають обставини вчорашньої пригоди на камеру, ми обходимо квартири мешканців на Валовій і Галицькій.
На останньому поверсі 5-поверхівки на вул. Галицькій, 21 справді є житлова квартира. Решта приміщень, вікна яких виходять на площу перед пам’ятником, використовуються як офіси – на вихідних тут нікого немає. Двері відчиняє 60-річний пан Ігор. Про інцидент чоловік чує вперше. Вчора на роботі запрацювався допізна, але вдома були родичі. Тож світло, ясна річ, було увімкнене. Гра музикантів клопоту йому не приносять та й пневматичної гвинтівки, каже, ніколи не мав.
Не чули й не бачили нічого мешканці інших квартир на Валовій, 9. Як і працівники кафе, вікна яких виходять на площу. Як не дивно, камер спостереження поблизу теж не виявилось, хоч локацію музиканти обрали у самому серці міста.
Відразу після нашого інтерв’ю хлопці вирушили у Галицькій відділ поліції, щоб написати заяву про вчинення злочину. Це Galnet підтвердила і прес-секретар Головного управління Нацполіції у Львівській області Світлана Добровольська.
– Із заявою звернувся 19-річний мешканець Жовківського району, – розповідає речниця. – Йдеться про поранення вуличного музиканта пострілом з пневматичної зброї. За викладеними фактами поліцейські проводять перевірку, встановлюють обставини інциденту. Інформації про відкриття кримінального провадження наразі немає. Усіх, хто володіє інформацією про обставини події або осіб, причетних до поранення хлопця, просимо зголоситись у Галицький відділ поліції або на оперативну лінію 102.
Нагадаємо, такий випадок у Львові не перший. У липні минулого року на площі Катедральній невстановлені особи вистрілили з пневматиченої зброї у 20-річну вуличну музикантку, яка грала на скрипці. Лікарі вилучили з рани металеву кульку. Винуватців так і не знайшли
Читайте також: ТЦ “Сихів” дозволяє торгівлю з рук просто на тротуарі, а райадміністрація про це в курсі
Орест Дрималовський
----------
2019-03-11
Британці Enter Shikari виступили у Львові: фоторепортаж
Раніше музиканти виступали на головній сцені фестивалю ZaxidFest
Британські рокери Enter Shikari вперше виступили із сольним концертом у Львові. В Україну гурт повернувся зі спеціальною програмою, присвяченою десятиліттю дебютного альбому «Take to the Skies». Вибухове шоу у львівському клубі FESTrepublic – в об’єктиві Galnet.
Львівська публіка вже мала можливість наживо познайомитися з Enter Shikari – раніше музиканти були хедлайнерами фестивалю ZaxidFest у селі Родатичі на Львівщині.
Група Enter Shikari з’явилась на музичні мапі Британії у 2003-му. У своїй творчості музиканти поєднують пост-хардкор, пост-рок та електронні жанри – від дабстепу до трансу та драм-н-бейсу. Найновіший – п’ятий за ліком – альбом гурту під назвою The Spark вийшов у 2017-му.
Фото: Юрій Андріїв
Орест Дрималовський
----------
2019-03-11
У Трускавці вхід у бювет може бути платним
Щоб остаточно вирішити, оплачувати чи ні вхід у центральний бювет мінеральних вод у Трускавці, 14 березня проведуть громадські слухання
Мешканців чекають о 13.00 в Народному домі. Вхід вільний.
Про це повідомляє прес-служба Трускавецької міської ради.
Керівництво ПрАТ «Трускавецькурорту» вже заявляло, що хоче ввести оплату за користування центральним кюветом. Уже навіть поставили турнікети. Однак, мешканці були проти і це питання відклали.
Читайте також: Не можна навчатися, працювати та обирати чоловіка: Мусульманки Львова розвінчали популярні стереотипи
Тепер це питання обговорять на громадських слуханнях. Там мають вирішити, чи вводити оплату за воду «Нафтуся».
Юлія Василина
----------
2019-03-11
Синоптики пояснили, чому на Львівщині були сильні вітри
За два дні територією області прокотилося два циклони
За словами синоптиків, на Львівщині березень, зазвичай, найбільш вітряний. Бо це перехід від холодної пори року до теплої.
Читайте також: Не можна навчатися, працювати та обирати чоловіка: Мусульманки Львова розвінчали популярні стереотипи
«У березні цього року складалася так: над північчю Атлантики формувалися циклони і по периферії вони виходили через Північне море, Польщу, Білорусь, європейська територія Росії. Тобто вони йшли по півночі. Подібним кроком ішов циклон з Північного моря через Прибалтику та Білорусь і на європейську територію Росії йшов циклон і холодний атмосферний фронт, який проходив 10 березня вночі – цей холодний фронт спричинив такі пориви вітру. 10 березня зранку в Стрию зафіксували вітер 33 м/с і в Турці – 28 м/с», – розповіла синоптик Львівського регіонального центру з гідрометеорологіїОлена Смалюх.
Такий самий циклон йшов 11 березня, лише трохи іншим шляхом.
«Він опустився нижче й йшов через Німеччину, Польщу і виходив на північні райони України і далі по території України пішов далі на європейську територію Росії. Дуже великі швидкості вітру на всіх висотах і тому ті процеси дуже швидко відбувалися, що спричинило такий вітер і на Львівщині», – пояснила синоптик.
Нагадаємо, 10 березня через сильні пориви вітру в двоповерховому будинку на вулиці Рибній, 5 зірвало дах.
Юлія Василина
----------
2019-03-11
Не можна навчатися, працювати та обирати чоловіка: Мусульманки Львова розвінчали популярні стереотипи
Жінки розповіли про традиційний одяг, особливі походи в перукарню та дівич-вечори 
На початку 2000-них на одному з найпопулярніших телеканалів країни показували серіал «Клон», здається, саме він і сформував уявлення деяких українців про мусульманський світ. У цьому світі все вирішує чоловік, а жінка доглядає за дітьми, кутається в паранджу та не має жодних прав. Та чи так це насправді, можливо, це лише черговий стереотип? Про це Galnet поговорив з мусульманками. 
Наші героїні переїхали до Львова після анексії Криму, вони – кримські татарки, які, потрапивши в інше релігійно-культурне середовище, дбають про традиції свого народу і дотримуються ісламу. 
– Кожного тижня ми збираємося всі разом: спілкуємось, а діти мають час побавитися разом. Також тут проходять уроки – це допомагає не лише не забувати свою культуру, а й пізнавати її глибше, – розповідає Фатма.
Кажуть, що мусульманки можуть лише глядіти дітей, сидячи вдома. Це стереотип. Так, для жінок дуже важливо дбати про свою сім’ю та затишок, але працювати їм можна. Сефає, наприклад, працює стоматологом.
– У нас в сім'ях права та обов'язки є у кожного. Обов'язки дружини – виховання дітей і все, що стосується дому, а чоловік має забезпечувати. Є стереотип, що жінкам нічого не можна ні вчитися, ні працювати. Насправді це дозволено, – каже Фатма, – але вибір залишається лише за тобою.
Жінки кажуть, що останнє слово в їх сім'ях й справді за чоловіком, але це зовсім не означає, що вони нічого не вирішують.
Читайте також: – Ми повернемося у Крим, але у Львові маємо залишити благий слід
За словами Сефає, багато людей думають, що дівчата-мусульманки не можуть обирати собі чоловіка самостійно:
– Це ще один стереотип, за нашою релігією такого не можна робити, тобто ніхто не може змусити тебе вийти заміж проти твоєї волі. Кожна дівчина обов'язково має поспілкуватися з хлопцем, пізнати його краще і «вибрати» собі чоловіка. 
«Пізнати краще» – не про інтим. Своїх дітей виховують скромними, пояснюють, що і чому краще не робити.
Мусульманка, як і будь-яка інша жінка, може розлучитися з чоловіком. Причини можуть бути різні, але вагомі. Вийти заміж вдруге теж можна. Сефає та Фатма знають кілька пар, які розійшлися саме з ініціативи жінки, кажуть, що історії бувають різні.
Традиційно всі мусульманки носять закриті сукні вільного крою, адже чужим чоловікам можна бачити лише обличчя та кисті рук. Є категорія чоловіків перед якими можна ходити дещо інакше: 
– Перед чоловіком, татом, сином, братом, дядьком я можу зняти платок і одягнути те, що хочу, – пояснює Фатма.
Для свого чоловіка треба бути красивою: гарно одягатися, робити макіяж і таке інше.
– Взагалі у нашій релігії вітається, коли чоловік прикрашається для дружини, а вона для нього. І в цьому є мудрість: чоловік не шукає нікого на стороні. 
Догляд за собою теж своєрідний обов'язок: косметологи, салони краси – все це дозволено, але теж є певні правила.
Читайте також: Без цензури: український військовий розповів, як солдати РФ захоплювали частину в Криму
– Коли я йду в перукарню, то домовляюсь з майстром про окреме приміщення, де я можу зняти хустину без сторонніх очей.
Одяг для них – показник скромності та честі. В кольорах немає обмежень, головне, щоб сукні не просвічувались та не показували фігуру. Хустку дівчатка мають одягати в той період, коли починається статеве дозрівання, але можна і раніше. Сефає каже, що її донька сама вирішила носити традиційну хустину до школи, хоча вік дівчинки ще дозволяє ходити простоволосою.
Життя цих жінок не проходить лише у клопотах: 
– Час від часу у нас бувають своєрідні дівич-вечори: ми співаємо, танцюємо та просто спілкуємось. А діти в цей час залишаються з чоловіками. 
 
Мар'яна Галькович
----------
2019-03-11
У середу у школах, садочках та лікарнях Львова труїтимуть щурів
Весняну суцільну одномоментну дератизацію робитимуть у м. Львові, м. Винники, смт Рудно та Брюховичі
«Знищення мишовидних гризунів буде проводитися в школах, дитячих садочках, лікувальних закладах, установах культури, парках, скверах, у підвалах житлових будинків ЛКП, шляхом розкладання отрутопринади. Дератизацію проведуть досвідчені фахівці із застосуванням ліцензованих препаратів, та дотриманням усіх вимог безпеки», — повідомляють в ОКП ЛОР «Профілактична дезінфекція».
Читайте також: У центрі Львова масово виконали гімн України (Відео)
Також мешканцям будинків усіх форм власності (ОСББ, ЖБК, БУ КЕВ, відомчі), при наявності мишовидних гризунів у будівлях, пропонують звертатися до відділів профдезінфекції за місцем проживання: Залізничний, Франківський р-ни, тел.: 292−63−14; Галицький, Сихівський, Личаківський р-ни, тел.: 271−20−82; Шевченківський р-н, тел.: 252−27−74.
Юлія Василина
----------
2019-03-11
ТЦ «Сихів» дозволяє торгівлю з рук просто на тротуарі, а райадміністрація про це не в курсі
«Тротуарні» продавці кажуть, дозвіл на торгівлю отримали від адміністрації ТЦ «Сихів», натомість у Сихівській райадміністрації про ситуацію почули вперше від журналістів Galnet
В Україні торгівля з рук у невстановлених місцях заборонена. Якщо ж така діяльність ведеться, то за ст. 160 Кодексу України про адміністративні правопорушення, винуватця очікує штраф від одного до семи неоподаткованих мінімумів доходів громадян з конфіскацією предметів торгівлі або без такої. Якщо ж мова йде про торгівлю промисловими товарами, то накладається штраф до п’ятнадцяти неоподаткованих мінімумів з обов’язковою конфіскацією товарів.
Закон є, а як все працює на практиці? Журналісти Galnet перевірили один з районів міста на дотримання цього кодексу. Адже нерідко мешканці Сихова скаржаться, що просто на тротуарі торгують люди, часто і перекупними товарами. Ситуація доходить навіть до того, що через продавців та покупців неможливо пройти до власного будинку чи на автобусну зупинку.
Читайте також: «Спартак» на Гетьмана Мазепи: чого очікувати
У Сихівській районній адміністрації кажуть, найпроблемніше місце на «Іскрі» – ТЦ «Сихів» (безпосередньо сам ТЦ і ринок як його структурний підрозділ). Адже тут вигідна транспортна розв’язка для людей із сусідніх районів.
Прибувши на місце, наші журналісти побачили, що під самим торговим центром продають не домашні молоко чи сир, а промислові товари, біжутерію, косметичні товари. Підходимо до однієї з продавчинь, питаємо чи знає, що така торгівля незаконна. Жінка показує дозвіл від ринку, виданий на рік (зазначимо, що стояла вона не на території ринку, а перед входом у ТЦ). Так само як і продавчиня «золота», проте вона своєї угоди навіть показати не змогла. Торгують тут і окулярами. Коли попросили продавця показати на підставі чого має право тут стояти з товаром, чоловік відповів, що має угоду з ринком, але журналістам її не покаже, лише податковій. Також жоден з торговців не хотів розповідати, на яких умовах та за яку плату отримав згадані угоди.
Навпроти, просто серед тротуару, продавець торгує насінням, кухонними дошками, та вся його автівка запакована товаром. Чоловік каже, що неодноразово сплачував штраф за торгівлю, тому носить з собою чеки. Так його адміністрація ринку «обілечує», даючи право торгувати. Дивимось на чеки, проте замість сплати за місце для торгівлі читаємо «послуги прибирання території».
Читайте також: У Львові на 170 тисяч оштрафували компанію за пробиття дверей у пам’ятці архітектури
Директорка ринку Наталія Жигала у такій обліковості та торгівлі на вулиці проблеми не бачить. Каже, що за місце бере символічну плату за прибирання – 5 гривень/місяць.
«У мене не золото-косметика
Біжутерія. Людина на угоді, людина – підприємець і торгує собі. У чому проблема? Не бачу проблеми у тому, щоб людина собі стояла і торгувала. Він займає мало місця, не смітить, нікому не заважає», – переконує директорка.
Читайте також: «Тренування на «Торпедо» починається з того, що я беру лопату і засипаю ями»: львівський футбольний тренер
Питаємо про такі угоди у заступниці голови Сихівського району Ірини Дякун. Вона стверджує, що про ситуацію чує вперше. А достеменно, як так склалось, може лише здогадуватись.
«Якщо вони видають якісь дозволи, то та земельна ділянка мала би бути орендована, бо вона не є їхня (ТЦ «Сихів»). Це земля міста. І вони мали б сплачувати за неї. Я не знаю чи воно так є, бо не бачила тих дозволів. Але якщо є такі випадки, то ми складаємо протокол з вилученням товару, і цим займається поліція», – коментує Ірина Дякун.
В адміністрації Сихівського району пообіцяли взяти питання під особистий контроль. Наступного дня журналісти Galnet прибули на місце подій знову, проте вуличних продавців лише прибавилось.
Журналісти Galnet слідкуватимуть за перебігом подій. Продовження теми очікуйте згодом.
Читайте також: Хакер зі Стрия зламав комп’ютери у 20 країнах світу і незаконно переглядав особисті фото
 
Андрій Теплий
----------
2019-03-11
У Львові більше двох тисяч будинків вже списали з балансу ЛКП
Далі кожен будинок мав би обрати форму управління – самоуправління, ОСББ чи ЛКП. Проте, зробили це лише мешканці 305 будинків
11 жовтня була прийнята ухвала, яка дає можливість списувати будинки. Станом на сьогоднішній день є списаних 2118 зі 7674 будинків.
«Незважаючи на те, що будинок списаний з балансу місцевих рад він знаходиться на обслуговуванні в ЛКП, поки мешканці не визначать форму управління будинку. Найбільше списано будинків у Шевченківському, Франківському районі, Залізничному районах. Найменше списаних будинків у Личаківському та Галицькому районах. Це пов’язано з тим, що багато будинків є пам’ятками архітектури, тому потребують детального аналізу», — розповідає директор департаменту житлового господарства та інфраструктури ЛМР Ірина Маруняк.
На сьогоднішній день форми управління обрали тільки 305 будинків, ще багато мешканців не визначилися.
«Форму самоуправління обрали 145 будинків, управління ОСББ обрали 101 будинок, ЛКП —  125 будинків, 34 будинків уклали угоду з приватними компаніями, які працюють на ринку», — додає Ірина Маруняк.
Читайте також: Стало відомо, скільки українців насправді живе у Польщі
 
Катерина Тополюк
----------
2019-03-11
У центрі Львова масово виконали гімн України (Відео)
Напередодні, 10 березня, виповнилося 154 роки з дня першого публічного виконання Державного Гімну України
Перед Ратушею розгонули також український прапор. Як повідомляє кореспондент Galnet з місця події, участь у масовому виконанні гімну взяли понад тисячу людей.
Читайте також: Про затримку трамваїв та тролейбусів у Львові тепер повідомлятимуть через Telegram
Юлія Василина
----------
----------
2019-03-12
«Виклики сучасності розширюють горизонти нашої віри»: Священик зі Львівщини дав поради щодо посту
Напередодні у християн східного обряду розпочався Великодній піст
Священик Стрийської єпархії УГКЦ Олег Кобель дав 10 порад для всіх вірян щодо посту. Він каже, що варто думати не лише про те, що ми їмо:
«Є церковна традиція, яка не відкидається, але різні виклики сучасності, зокрема, екологія та інші суспільні гріхи також розширюють горизонти нашої віри і наше ставлення до Великого посту. Ті проблеми, які люди мають зараз – їх не було колись і тому, я вважаю, ми повинні ширше дивитися на піст як такий. Не тільки, що стосується їжі та молитви, у пості дуже важливим є наше ставлення до ближнього і про це є вказівки в Євангелії. Тому, ці поради, які я дав чи інша людина уклала для себе, просто один зі способів розширити горизонти нашого посту, дати йому більшу глибину. Це є відображенням нашої віри стосовно створеного світу, наших ближніх. Кожен може доповнити ці поради для себе, зробити християнство більш дієвим», – пояснює отець журналістці Galnet.
«Ці поради я виводив зі свого служіння, а ще я референт Бюро екології УГКЦ Стрийської єпархії УГКЦ і мені було важливо згадати трішки екологічних порад в ставленні до природи, до тварин, щоб люди включили це в свій піст: спрямували свою увагу не тільки до Бога, а й до створеного Богом світу та своїх ближніх. Часто люди думають, що піст стосується лише Бога: до Нього ми б’ємо поклони, ходимо до церкви, сповідаємось і так далі. Але важливо, щоб людина свою віру виявляла і як відповідальність за Богом створений світ та своїх ближніх», – каже отець Олег Кобель.
Читайте також: Не можна навчатися, працювати та обирати чоловіка: Мусульманки Львова розвінчали популярні стереотипи
Священик стверджує, що кожна людина може сама собі вирішити, до чого краще вдаватися чи уникати у час посту і не тільки. Радить також обмежити себе в покупках, у пластику, щоб не розмножувати сміття і менше займатися споживацтвом – більше віддавати.
Нагадаємо, Великодній піст цьогоріч триватиме до 27 квітня.
Мар'яна Галькович
----------
2019-03-12
Кінотеатр «Львів» у Стрийському парку відновить роботу
Принаймні у цьому запевняє гендиректор Львівського палацу мистецтв, на баланс якого передали приміщення кінотеатру
Львівська облрада прийняла рішення про припинення діяльності комунального підприємства ЛОР «Кінотеатр «Львів». «За» проголосували 47 депутатів на сесії 12 березня.
Депутати доручили гендиректору Львівського палацу мистецтв Юрію Візняку утворити на своїй базі відокремлений структурний підрозділ – кінотеатр «Львів».
Як повідомили в управлінні майном спільної власності, Палац мистецтв бере на себе зобов’язання відновити кінотеатр, а діючі працівники перейдуть у штат новоствореної філії.
Юрій Візняк повідомив, що вже розробляється проектно-кошторисна документація на відновлення кінотеатру, кошти проситимуть з обласного бюджету.
Читайте також: Львівські депутати підтримали рішення про викуп стадіону “Торпедо”
Орест Дрималовський
----------
2019-03-12
За 6 хвилин відмовила від самогубства: президент нагородив львівську патрульну
Інспекторка Патрульної поліції Наталія Пилипа відмовила 20-річного хлопця стрибати з даху будинку у Львові
Президент України Петро Порошенко нагородив медаллю «За врятоване життя» інспекторку Патрульної поліції Львівщини Наталію Пилипу. 29 серпня 2018 року вона відмовила юнака стрибати з даху 7-поверхового будинку на проспекті Чорновола.
«Ми з напарником дізнались, що екіпаж поліції вже годину веде переговори з особою, яка вирішила покінчити з життям, – пригадує на прохання Galnet події того серпневого вечора Наталія Пилипа. – Ми піднялись на дах 7-поверхівки. Спершу я запитала у хлопця, що штовхає його до такого кроку. Виявилось, у нього особисті проблеми з дівчиною і відкрите проти нього кримінальне провадження, через яке він може потрапити за ґрати. Я запропонувала йому кілька шляхів вирішення. На одній дівчині світ не закінчуються, а щодо кримінальної справи – йому телефоном розповів мій товариш-адвокат».
Переговори Наталії і хлопця закінчуються успішно: за 6 хвилин юнак погоджується на співпрацю з патрульними. Про випадок інспекторка поліції вже й встигла забути, як 8 березня на сайті Адміністрації Президента з’явилась інформація про нагородження її медаллю «За врятоване життя».
«Для мене ця новина стала справжньою несподіванкою, – каже поліціянтка. – Але головною нагородою, звісно, ж було те, про що я сказала своєму напарнику того ж вечора, – ми це зробили! Головне, що вдалося зберегти життя. Зрештою, це і є нашим щоденним завданням».
Додамо, що медаль «За врятоване життя» вручається Президентом громадянам України або іноземцям за порятунок чийогось життя, за активну благодійну діяльність у сфері охорони здоров’я або ж за запобігання нещасним випадкам.
Орест Дрималовський
----------
2019-03-12
У школах Львова працюють мобільні бригади для вакцинації дітей від кору: ПЕРЕЛІК
Фахівці вакцинуватимуть тих школярів, батьки яких дали згоду на щеплення
Такі мобільні бригади найперше працювали лише у районах області. Але через те, що мало дітей у Львові вакциновані, мобільні бригади вирішили створити і у місті, пише прес-служба ЛМР.
Читайте також: Кір та вагітність: що робити у випадку захворювання
«До складу такої бригади входить сімейний лікар та медична сестра, яка пройшла навчання з теорії та техніки імунізації. Мобільні бригади будуть забезпечені необхідною кількістю вакцини, і проводитимуть вакцинацію відповідно до згоди батьків. Якщо школа по рейтингу має низький рівень захищеності — тобто є велика кількість невакцинованих дітей, то треба в дуже короткий термін власне в цій школі максимально вакцинувати дітей для того, щоб ризик виникнення захворювання на кір мінімізувати. Якщо це розтягнеться на місяці, то діти як хворіли, так і хворітимуть, спалах буде продовжуватися», – йдеться у повідомленні.
бригади
Години роботи мобільної бригади
КНП «1 МКЛ»
ЗСШ № 22
12.03.2019
10.00 -13.00
ЗСШ № 53
14.03.2019
10.00 -13.00
ЗСШ № 97
14.03.2019
10.00 -13.00
КНП «3 МКЛ»
ЗСШ № 34
13.03.2019
12.00- 14.00
ЗСШ № 52
14.03.2019
12.00- 14.00
КНП «4 МКЛ»
ЗСШ № 49
12.03.2019
14.03.2019
8.00−11.00
«Софія»
13.03.2019
15.03.2019
8.00−11.00
КНП «5 МКЛ»
ЗСШ № 10
12.03.2019
10.00 -13.00
ЗСШ № 3
13.03.2019
10.00 -13.00
ЗСШ № 51
14.03.2019
10.00 -13.00
КНП «2 МП»
Ліцей № 45
14.03.2019
11.00−14.00
Ліцей № 2
15.03.2019
11.00−14.00
Ліцей № 46
15.03.2019
11.00−14.00
КНП «3 МП»
ЗСШ № 65
11.03.2019
12.00−14.00
ЗСШ «Гроно»
12.03.2019
12.00−14.00
ЗСШ № 67
13.03.2019
12.00−14.00
КНП «4 МП»
«Тривіта»
12.03.2019
10.00−12.00
ЗСШ № 90
13.03.2019
10.00−12.00
ЗОС № 96
14.03.2019
10.00−12.00
КНП «5 МП»
СШ № 40
12.03.2019
9.00−12.00
СШ № 75
13.03.2019
9.00−12.00
СШ № 68
14.03.2019
9.00−12.00
Всього
22 школи
Загалом у Львові від кору вакцинували більше 6,5 тисяч дітей.
Юлія Василина
----------
2019-03-12
З квітня у Львові зросте туристичний збір
Туристичний збір діятиме при оренді готельних номерів, квартир і будинків
Рішення прийняли 11 березня на засіданні сесії Льівської міської ради.
Читайте також: У Львові буде більше інспекторів з паркування
Туристичний збір розраховуватимуть так:
 — при вартості тимчасового розміщення для однієї особи за одну добу до 350 грн. включно — 0,2%;
– при вартості тимчасового розміщення для однієї особи за одну добу від 350 грн. до 750 грн. включно — 0,3%;
– при вартості тимчасового розміщення для однієї особи за одну добу від 750 грн. до 1200 грн. включно — 0,4%;
– при вартості тимчасового розміщення для однієї особи за одну добу від 1200 грн. — 0,5%.
Юлія Василина
----------
2019-03-12
На доплати львівським лікарям «швидкої» облрада спрямувала 30 мільйонів гривень
Медиків, які вранці прийшли під Львівську облраду з пікетом, таки почули 
У формі та з виписками про заробітну плату прийшли під Львівську обласну раду лікарі Медицини катастроф. Просили підвищити зарплату та збільшити кількість машин на підстанціях. Винести перше питання на чергову сесію Львівської обласної ради Олег Синютка пообіцяв ще у лютому.
«Ми зібралися тут, тому що протягом десяти років у нас приблизно вдвічі зменшилась кількість машин. На нашій підстанції на Сихові зараз 5 машин, а навантаження збільшилося – зарплата ж наша не змінилася. У мене, наприклад, вища категорія і 25 років стажу, тож зарплата у мене найвища – з цими надбавками це приблизно 8 тисяч», – розповідає у коментарі Galnet лікарка Медицини катастроф Світлана.
Львівські лікарі також бідкались, що на відміну від своїх колег з інших міст України, вони не отримують премій.
Читайте також: «Спершу відчув різкий біль у шиї, а потім намацав кулю»
Депутати таки почули пікетувальників і своїм рішенням спрямували 30 мільйонів гривень для забезпечення щомісячного збільшення розміру заробітної плати працівників екстреної медичної допомоги.
До слова, облраду сьогодні пікетували і жителі Соснівки, що на Львівщині. Вони вимагали зберегти лікарню у своєму місті.
Мар'яна Галькович
----------
2019-03-12
Львівські депутати підтримали рішення про викуп стадіону «Торпедо»
Тепер його має підписати мер Львова Андрій Садовий. Згідно з законом, очільник міста повинен це зробити до 15 березня
Після цього у банк «Львів» напишуть звернення про те, що місто має намір викупити стадіон «Торпедо». Раніше у банку пообіцяли, що ціна до 1 травня буде 7,5 мільйона гривень. А далі її підвищать. Проте у рішенні сесії йдеться, що банк все-таки ще раз проведе експертну оцінку. Чи залишиться ціна такою ж, ніхто з депутатів не береться робити прогноз.
Читайте також: У Львові буде більше інспекторів з паркування
«Ми тим рішенням даємо можливість банку визначати ціну згідно з експертною оцінкою. Маю надію і вірю в добрі наміри банку «Львів», що вони, задекларувавши ціну в 7,5 мільйона, за будь-яких обставин ціну для нас не піднімуть», – сказав у коментарі Galnet депутат ЛМР Сергій Івах.
Додам, на закинутому стадіоні «Торпедо» на Золотій, 40а, у Львові, тренуються три футбольні школи, а також діти з інших спортивних секцій. Щоб діти могли тут займатися спортом, батьки і тренери ціною власних коштів та часу підтримують задовільний стан футбольного поля.
Юлія Василина
----------
2019-03-12
Погода на найближчі дні у Львові: сніг, дощ і потепління на вихідних
У неділю температура повітря підніметься до 17 градусів тепла
Сьогодні, 12 березня, до кінця дня у Львові буде мінлива погода: мокрий сніг, поривчастий вітер і температура повітря 1-6 градусів тепла. Завтра опади припиняться, однак вночі температура повітря знизиться до від -1 до -6, а вдень потеплішає від +5 до +10.
Про це у коментарі Galnet розповіла синоптикиня Галина Клепак.
«14-15 березня погоду знову визначатимуть атмосферні фронти, тому буде хмарно з проясненнями. Дощ, вночі – з мокрим снігом, вночі та вранці на дорогах ожеледиця, вітер південно-західний 9-14 м/с, поривчастий. Температура вночі становитиме від +2 до +3, а вдень – від +6 до +11», – каже Галина Клепак.
На вихідних опади припиняться, але місцями можливий невеликий дощ.
«У неділю, 17 березня, буде і тепло, і сухо. Мінлива хмарність, без опадів, вітер південно-західний 9-14 м/с, але місцями пориви 15-20 м/с. Температура вночі – від +2 до +7, вдень – від +12 до +17», – додала синоптикиня.
Орест Дрималовський
----------
2019-03-12
У Новояворівську люди отримали платіжки за тепло без пільг, тарифів та кількості спожитого
У березні люди отримали платіжки за січень. На них немає реквізитів банку, тарифу, за яким рахується оплата, крім того жителям не порахували їхніх пільг
З початку опалювального сезону мешканці Нового Роздолу та Новояворівська чекали платіжок, аби розрахуватись за використане теплопостачання. І от вже у березні отримали перші з них – за січень. Правда, їх форма сумнівна, адже немає реквізитів банку, не вказано ні тарифу, за яким рахується оплата, крім того жителям не порахували їх пільг та субсидій.
Фотофакт таких платіжок опублікував на своїй сторінці у Facebook директор ТЗоВ «Енергія-Новояворівськ» Андрій Гнатуш.
Читайте також: Не можна навчатися, працювати та обирати чоловіка: Мусульманки Львова розвінчали популярні стереотипи
«Форма платіжки – не відповідає встановленим нормам. Свої субсидії від влади вони отримали авансом (начислені Гарант Енерго М авансом у грудні та січні), а чомусь вони забули відобразити їх у квитанціях, що можна розцінювати як шахрайство з ціллю отримання прибутку вчинене групою осіб. Жоден банк не проводить їх платежі і, щоб обійти спецрахунок, який автоматично перечислює кошти на НАК за газ, друзяки почали збирати гроші на ЦТП, в зайнятому офісі. Шантажують пенсіонерів, що якщо не заплатить вказані суми – їх продадуть списком на скасування пільг та субсидій» – пише Гнатуш.
Читайте також: ТЦ «Сихів» дозволяє торгівлю з рук просто на тротуарі, а райадміністрація про це не в курсі
Також чоловік рекомендує не оплачувати таких платіжок, а вимагати коректно оформлених, аби захистити себе, свої права та свої кошти, відповідно.
Важливо пам’ятати, що комунальні платежі проходять лише через банк, на них повинні бути вказані: реквізити банку, показаники лічильника (попередні, фактичні, спожито), пільги, нарахування чи субсидія, період, за який сплачує споживач. Гроші за тепло мають надходити на спецрахунок та вся сума повинна йти на НАК за газ. Якщо ж сплачувати за таким методом, як наразі пропонують жителям Новояворівська, то кошти платників не йдуть за спожитий газ, а осідають у кишенях.
Читайте також: У списку потенційних управителів від АРМА знову сумнівні компанії
Андрій Теплий
----------
----------
2019-03-13
«Мрію збирати великі стадіони»: Богдан Смірнов з Городка став наймолодшим діджеєм країни, який грає на вінілах
Богдану Смірнову 13 років
Займатися діджеїнгом він почав лише у вересні 2018 і вже досягнув неабияких успіхів у цій справі. 12 березня школяр з Городка увійшов до Книги рекордів України як наймолодший діджей, який грає на вінілових програвачах. Про своє захоплення, мрії та плани Богдан розповів Galnet.
«Якось ми їхали на тренування, як завжди, і тато завів мене в школу діджеїнгу – там я і почав займатися. Вчитель дає мені диски і я граю», – розповідає юний музикант.
Про те, ще встановлює рекорд, Богдан навіть не здогадувався:
«Я не знав, що стану рекордсменом, думав, що складаю іспит по вінілах, а виявилося, що то є рекорд. Дуже зрадів такому сюрпризу».
Працювати з вініловими платівками значно важче, каже Богдан.
«Потрібно бути дуже акуратним з голкою, адже саме вона дає звук. Якщо сповільнювати, то потрібно легенько доторкатися, а пришвидшувати – за годинниковою стрілкою. Там не можна допускати помилок, бо вийде некрасиве зведення», – каже хлопець.
Планів на майбутнє у Богдана теж достатньо:
«Мрію збирати великі стадіони і грати свої композиції». 
Ідея встановлення такого рекорду спала на думку татові Богдана, а дату обрали теж невипадкову: 12 березня у хлопчика день народження:
«Ми з викладачем побачили, що Богдану справді гарно вдається грати на вінілах. Я зрозумів, що поки в нього є бажання, то треба якось дитині допомогти заявити про себе, щоб далі був розвиток. Також я хотів дати йому зрозуміти, що всі речі для нас є можливим, що немає чого боятися – перешкоди лише в нашій голові. Саме тому я організував для нього такий сюрприз», – розповідає Роман.
Читайте також: «Бігали, як мурашенята»: На Львівщині 5 школярів самотужки загасили пожежу
Серед улюблених діджеїв хлопця такі світові зірки, як Martin Garrix, Tiësto та Armin Van Buuren.
Мар'яна Галькович
----------
2019-03-13
Регіональна Газова Компанія підтримує монетизацію субсидій і спростовує фейки від Нафтогазу
Регіональна газова компанія послідовно і відкрито виступає за монетизацію субсидій, котра є необхідним кроком для демонополізації та створення повноцінного ринку газу в секторі побутових споживачів
Така позиція дратує газового монополіста НАК «Нафтогаз України», який саме на фінальній стадії монетизації вдався до провокативних та повністю фейкових заяв щодо, начебто, загрози зриву монетизаціі з боку РГК.
Такий піар-хід є спробою відволікти суспільство від провалу державної програми нарощування видобування газу, корупційних та кадрових непорозумінь всередині монопольної групи Натфтогаз та корупційних оборудок, про які вже повідомляють самі менеджери Нафтогазу.
Читайте також: У «Львівгаз збуті» пояснили, чому приходять СМС про борг
На жаль, замість конструктивних дій, керівнцтво Нафтогазу всі свої потуги направляє на пошук крайніх у провалі реформ у газовій газлузі та втримання посад.
Уряд здійснив важливий крок для створення повноцінного ринку газу – запровадив виплати субсидій громадянам реальними коштами. Ми підтримуємо такі дії і сподіваємось, що наступні кроки забезпечать вільний та рівний доступ всіх учасників ринку до газу вітчизняного видобування і створення незалежного арбітру ринку – Оператора ГТС.
Такі дії впродовж 5 років блокує НАК «Нафтогаз України». Замість прозорого та очікуваного європейськими інвесторами розділення (анбандлінгу) ця группа захищає своє монопольне право впливати на роботу Оператора ринку і розпоряджатися усіма коштами від транзиту і газом, котрий видобутий державною компанією Укргазвидобування. Подолання монополії є необхідною умовою створення повноцінного і конкурентного ринку газу, центральною фігурою якого є споживач.
Читайте також: У 2018 році фахівці «Львівгазу» виявили більше чотирьохсот випадків крадіжок газу
Довідка: Регіональна Газова Компанія – сервісна компанія, що надає послуги з фінансового, юридичного, технологічного консалтингу. Клієнтами компанії є постачальники газу в 16 регіонах країни, а також 19 газорозподільних компаній, на обслуговуванні яких перебуває понад 200 тис. км газопроводів і 8 млн побутових споживачів газ.
 
Андрій Теплий
----------
2019-03-13
У Трускавці визначили, які дороги ремонтуватимуть найближчим часом
 У місті уже проінспектували дорожнє покриття вулиць, на яких діють гарантійні зобов’язання підрядників
“На підставі дефектних актів, складених працівниками Управління житлово-комунального господарства і будівництва, в результаті проведених обстежень вулиць міста, будуть укладені угоди на виконання робіт по поточному ремонту вулиць: Бандери, Бориславська, Воробкевича, Городище, Данилишиних, Довженка, Дрогобицька, Мазепи, Річки, Роксолани, Стуса, Суховоля, Шашкевича, Шевченка”.- Про це Galnet повідомили у прес-службі Трускавецької міської ради.
Для закупівлі послуг з проведення поточного ремонту вул.Сагайдачного та вул.Карпатська Управління житлово-комунального господарства і будівництва оголосить відкриті торги. На виконання робіт з міського бюджету виділять понад півтора мільйона гривень.
Читайте також: Колишні міліціонери пікетують Управління Нацполіції у Львові
Марічка Курило
----------
2019-03-13
У Дрогобичі запрацював додаток для відстежування громадського транспорту
Поки що застосунок та веб-інтерфейс працюють у тестовому режимі
Для того, аби впровадити систему онлайн-руху громадського транспорту, всі транспортні засоби оснастили GPS-навігаторами. 
«У тестовій експлуатації запрацювала система моніторингу роботи маршрутного транспорту міста, як для дільниці міських перевезень, так і для громадян міста. Працює додаток на системах ios, android, web. Завдяки роботі е-системи ми зможемо здійснювати централізований контроль за громадським транспортом, зокрема це важливо у випадку виходу транспортного засобу з ладу, перекриття вулиць, негоди та ін; здійснювати контроль за рухом громадського транспорту в реальному часі; аналізувати продуктивність роботи транспортних засобів; відстежувати статистику щодо кілометражу проходження контрольних пунктів», – розповів начальник відділу ІТ та аналізу ДМР Станіслав Гайдер.
Завантажити застосунок можна за посиланням:
– для систем Ios — https://apple.co/2TvGeRL$
– для систем Android — https://bit.ly/2T2y3Hy
– для Web — https://bit.ly/2VPg0Gv
Читайте також: У Дрогобичі відкриють новий автобусний маршрут
Мар'яна Галькович
----------
2019-03-13
У село на Львівщині їде медична амбулаторія. Будуть безкоштовно перевіряти людей
Безоплатну консультацію можна буде отримати у декількох спеціалістів, а також зробити УЗД внутрішніх органів
Шпиталь ім. Митрополита Андрея Шептицького запустив проект «Охорона здоров’я для соціально незахищених осіб Львівської області». Бригада лікарів їздить у різні села Львівщини, де надає безктоштовну допомогу.
Завтра, 14 березня, лікарі будуть у селі Вовків Пустомитівського району. Про це Galnet повідомили у шпиталі.
Читайте також: Подібного меча немає в жодній з колекцій світу: у винниківському музеї з’явився унікальний експонат
Мешканці села з 10 до 16 можуть перевіритися у таких спеціалістів: терапевт, кардіолог, невропатолог, ЛОР, офтальмолог, хірург, УЗД внутрішніх органів та щитовидної залози, ЕКГ, психолог.
У шпиталі кажуть, що швидше за все наступним селом, куди відправиться «Виїзна лабораторія», буде село Прилбичі. Це Батьківщина митрополита Андрея Шептицького.
Юлія Василина
----------
2019-03-13
Колишні міліціонери пікетують Управління Нацполіції у Львові
Мітингарі вимагають передати гуртожиток на Виговського, 45-А у комунальну власність, бо не можуть приватизувати свого житла
Сьогодні, 13 березня, під стінами Головного управління Нацполіції Львівщини мітингують мешканці гуртожитку, що розташований на вул. Івана Виговського, 45-А. Більшість з них – колишні працівники та пенсіонери МВС. Протестувальники скаржаться, що тривалий час не можуть приватизувати кімнат у гуртожитку, який перебуває на балансі ГУ Нацполіції.
«Ми, мешканці будинку на Виговського, 45-А, вийшли з мирною акцією протесту перед стінами балансоутримувача нашого гуртожитку – ГУ Нацполіції Львівської області. Вже вкотре звертаємось до Валерія Середи (начальник Головного управління Нацполіції у Львівській області – Ред.) з однією метою – щоб він доручив передати наш будинок у комунальну власність міста. Він нам це обіцяє, але своїх слів не дотримується. Ми прийшли сюди для того, аби реалізувати своє право на приватизацію кімнат», – розповіла Galnet Леся Сікорська, яка мешкає у гуртожитку 18 років.
У гуртожитку на Виговського, 45-А сьогодні живуть 540 людей. 90% з них – колишні працівники правоохоронних органів. 11% – діючі поліціянти. Мешканці будинку роками намагаються приватизувати свої кімнати, однак зробити цього дотепер не можуть.
У лютому активісти були на прийомі у Валерія Середи, який попередньо запевнив, що підтримує бажання мешканців щодо передачі будинку на вул. І. Виговського, 45-А у комунальну власність міста. Втім жителі гуртожитку згодом отримали письмову відповідь від Нацполіції Львівщини, у якій йдеться про те, що «правові підстави щодо передачі гуртожитку у територіальну власність м. Львова є відсутні».
Під стінами ГУ Нацполіції активісти скандували гасла «Віддайте людям житло!», «Заберіть руки від нашого гуртожитку!» та «Пане генерале, вийдіть до нас!».
Отримати коментар від очільника Головного управління Нацполіції Львівщини журналісту Galnet наразі не вдалось.
Доповнюється
Орест Дрималовський
----------
2019-03-13
Талановиті школярі Львівщини можуть виграти 8 тисяч гривень
Анкети-заявки на участь у конкурсі прийматимуть до 20 березня
Премія «Диво-Дитина» шукає талановитих дітей віком від 4 до 13 років, які мають досягнення у науці, спорті, творчості або відзначилися своїми героїчними вчинками, пише портал НУШ.
Найкращих учасників обиратимуть 5 номінаціях, зокрема: найрозумніша дитина, найспортивніша дитина, найтворчіша дитина, найдивовижніша дитина та найгероїчніша дитина.
Переможці у кожній з номінацій отримають 8000 гривень, за друге місце – 6500 гривень, за третє – 4500 гривень.
Читайте також: «Бігали, як мурашенята»: На Львівщині 5 школярів самотужки загасили пожежу
Анкета тут.
Андрій Теплий
----------
2019-03-13
– Начальник ЖКГ Львова казав, що фото звалищ – фотошоп: як у Львові на сміттєперевантажувальних станціях зробили бізнес
Кому вигідно, щоб вирішення «сміттєвого» питання у Львові затягувалось?- Розслідування Galnet
Останні декілька років увага львів’ян прикута до трагедії, що трапилися на сміттєвому полігоні в Грибовичах, а також до того, куди ж тепер дівати сміття. Активно заговорили про сміттєпереробний завод на Пластовій, який так просуває міська влада, і у зв’язку з яким активісти влаштовували чимало акцій протестів. Та й сама тема сміття у Львові стає все більш заполітизованою.
Думаю, не варто приділяти окрему увагу описам того, які баталії ведуться між містом та областю стосовно «сміттєвого питання». Та як би там не було, для львів’ян важливо не те, хто переможе у цій імпровізованій війні, а те, коли, і яким саме чином наявні проблеми будуть вирішені. Та проблеми не тільки залишаються, їх ще й додається.
Та не всім від цього погано. Виявляється, є й ті, кому така ситуація тільки на руку. Не пропоную обговорювати всі ті конспірологічні чутки, що їх по місту можна назбирати. Звернемо увагу на факти.
Читайте також: Подібного меча немає в жодній з колекцій світу: у винниківському музеї з’явився унікальний експонат
У Львові діє принаймні чотири сміттєперевантажувальні станції. Це ті майданчики, куди дві логістичні компанії ГрінЕра Україна та AVE звозять сміття, яке збирають зі своїх контейнерів у місті. Далі з цих майданчиків сміття протягом доби мали б завантажувати у фури і вивозити на доступні полігони в області чи країні. Той, хто стежить за темою, одразу ж згадає одну з таких станцій, яка була розташована на вулиці Полярній біля аеропорту. «Прославилася» вона тоді, коли керівництво аеропорту забило на сполох через вимушену посадку літака, в турбіну якого потрапили предмети з тієї таки сміттєперевантажувальної станції. Тоді місто активно підтримало керівництво аеропорта, публічно посварилися, що правда саму станцію ніби таки закрили.
Все б добре, але міські чиновники тактовно промовчали про те, що усі наявні у Львові сміттєперевантажувальні станції працюють аналогічним чином – без жодного дотримання екологічних стандартів та з численними порушеннями правил роботи.
“Коли показували начальнику департаменту ЖКГ Львова фотографії з цими звалищами, на яких сміття тижнями не вивозили, він нам казав, що це фотошоп”
Жителі району, де планують будувати сміттєпереробний завод, майже щодня стикаються з аналогічною сміттєперевантажувальною станцією на вулиці Богданівській.
«Вона тут вже давно. Постійно сюди сміття звозять. Влітку тут були такі гори, що з дороги було видно. І сморід стояв на три квартали. Ми намагалися запрошувати сюди журналістів, писали звернення до міськради. Та коли показували начальнику департаменту ЖКГ Львова фотографії з цими звалищами, на яких сміття тижнями не вивозили, він нам казав, що це фотошоп і навіть не виїжджав на місце. Тому ми самотужки намагалися це вирішити, але директор цієї станції швидко і зрозуміло вказав нам на двері», – розповідає місцевий активіст та житель сусідньої вулиці Ігор Стукалець. Він також показує фото цього майданчика, які були зроблені влітку.
Читайте також: Кінотеатр «Львів» у Стрийському парку відновить роботу
Як вдалося з’ясувати на цій сміттєперевантажувальній станції, відбуваються такі порушення не тільки через халатність, а мають на меті ще й не зовсім легальний заробіток.
Люди, що працюють на цій станції, вручну відбирають щось, що може становити цінність – зазвичай це різні метали, скло, оргтехніка та окремо – просто цінні речі
Справа в тому, що коли львів’ян привчають до відповідального споживання та до сортування сміття – це є не більше, аніж гарні навички на майбутнє. Сьогодні ж сміття з усіх контейнерів, як чемно ви б його не сортували, звантажується на таких станціях на одну велику купу, а вже після цього відбувається так зване сортування.
Виглядає це наступним чином: сміття, яке зібрали з контейнерів у місті, звозять на цю станцію. Частину вивантажують просто посеред двору на величезну купу, а частину – у закрите приміщення, що нагадує ангар. І вже в цьому приміщенні люди, що працюють на цій станції, вручну відбирають щось, що може становити цінність – зазвичай це різні метали, скло, оргтехніка та окремо – просто цінні речі.
Читайте також: Львівські депутати підтримали рішення про викуп стадіону «Торпедо»
Після того як сміття перебрали, його довантажують на величезну купу посеред вулиці. Переважно воно там лежить декілька днів, і аж після цього великими фурами його вивозять на полігони. Нагадаємо, згідно правил роботи аналогічних об’єктів, сміття мали б вивозити не пізніше, аніж впродовж 24 годин. Та через такі затримки, ці терміни суттєво збільшуються, сміття починає смердіти, і це, в свою чергу, створює незручності тим, хто живе навколо сміттєперевантажувальної станції. Більше того – порушуються санітарні норми, що призводить до загального погіршення екологічної ситуації в районі, де і без того екологічне становище бажає кращого.
За зміну такого «сортування» – від 500 до 800 гривень
Як нам розповіли працівники цієї станції, які побажали залишитися неназваними, за зміну такого «сортування» вони отримують від 500 до 800 гривень, і хоча робота не з приємних, воно того варте, бо гроші немаленькі, – наголошують чоловіки, – а до смороду швидко звикаєш.
Коли журналісти відвідували цю станцію, там були присутні шестеро працівників. Тож можна зробити висновок, що для власника цієї станції справа досить прибуткова. Сам він, як тільки побачив посвідчення журналістів, відмовився спілкуватися і наполегливо попросив нас покинути територію. Як з’ясувалося, саме цей майданчик належить компанії ГрінЕра Україна. Нагадаємо, що її власником є радник мера Львова Богдан Михалусь.
Читайте також: ТЦ «Сихів» дозволяє торгівлю з рук просто на тротуарі, а райадміністрація про це не в курсі
Тож і маємо у результаті, що Львів потопає у смітті, чиновники намагаються набрати політичної ваги, спекулюючи на цьому питанні. Львів’яни вчяться екологічної відповідальності та сплачують досить великі гроші за вивіз і утилізацію побутових відходів, а в цей самий час дехто з друзів влади робить собі цілком непоганий бізнес, копирсаючись у смітті. При цьому «сміттєві» бізнесмени не тільки не сплачують жодної копійки податків у бюджет, а ще й забруднюють повітря довкола. Прикро, що на наступному «форумі з розвитку європейських міст» чи якійсь події на кшталт нього, про це чиновники та очільники комунальних підприємств не розповідатимуть. Натомість будуть і далі вдавати, що все у Львові по-європейськи.
Читайте також: Від закинутої промисловості до бальнеологічного курорту. Чи скористається Борислав своїми можливостями
Вероніка Міронова
----------
2019-03-13
Багатодітні сім’ї на Львівщині отримають додаткову грошову допомогу
Таке рішення уряд ухвалив 13 березня
З 1 квітня усі багато дітні сім’ї отримуватимуть щомісячну грошову допомогу.
Кожна багатодітна сім’я отримуватиме від держави на третю, четверту, п’яту і наступних дітей до 6 років 1700 гривень.
Читайте також: Юлія Гвоздович: Багато людей навіть не здогадуються, скільки всього вони можуть зробити, не будучи депутатами
Юлія Василина
----------
----------
2019-03-14
Як у Бродах відкривали нові казарми для військових: репортаж Galnet
Відкриття двох гуртожитків, у яких житимуть солдати та сержанти авіаційної бригади, інспектував Міністр оборони Степан Полторак
Галина Юхимчук служить в армії 17 років. Кілька днів тому жінка поселилась у нову казарму, збудовану на території 16-ї окремої бригади армійської авіації «Броди». Загалом у двох сучасних гуртожитках відсвяткують новосілля 250 військових-авіаторів. На кожному поверсі – кухні з індукційними електроплитами та мікрохвильовками, побутові кімнати з пральними машинами, сушарки та кімнати для прасування одягу. У кімнатах – по 5 військовослужбовців.
– Винаймати житло – дорого, тож відкриття безкоштовних гуртожитків ми усі дуже чекали, – розповідає Галина. На руках тримає кота Баксика. У нове помешкання вони перебрались разом. – Подивіться довкола. Яка тут природа! Як у санаторії – ліс, тиша. І зовсім не потрібно витрачати часу на добирання на роботу.
Інспектувати відкриття двох казарм покращеного планування, а також оновлену льотно-технічну їдальню до Бродів приїжджає Міністр оборони України. Весь особовий склад авіаційної бригади вишикуваний на плацу ще задовго до того, як чорне авто представницького класу безперешкодно пропустять на контрольно-пропускному пункті. Накрапає дощ, на асфальті виблискують подовгасті калюжі.
Степана Полторака урочисто зустрічає командир бригади. У привітальному слові міністр наголошує на досягненнях української армії останніх п’яти років, а потім нагороджує 38 військовослужбовців, які виконували завдання у зоні бойових дій на Донбасі.
– Мужні воїни брали участь у звільненні Слов’янська, Краматорська, Бутівки та Мар’їнки. Дякую військовослужбовцям бригади за патріотизм, професіоналізм і мужність, виявлені під час боротьби з агресором на Сході України. Військовослужбовці вашої частини виконували бойові завдання саме у той час, коли Російська Федерація нашпигувала територію Донбасу переносними зенітно-ракетними комплексами. Потрібно бути мужньою і професійною людиною, коли виконуєш такі важкі бойові завдання, знаючи, що перебуваєш під прицілом ПЗРК, — каже глава оборонного відомства.
За час війни на Донбасі 84 військовослужбовці бригади армійської авіації були відзначені державними нагородами. Вісім Героїв підрозділу не повернулися з виконання бойових завдань додому. Вшанувавши їхню пам’ять, Степан Полторак крокує у супроводі військових до нещодавно зведених гуртожитків.
– Сьогодні хочу подивитися, наскільки добре ви харчуєтесь та як облаштований ваш побут, — каже він, спілкуючись із авіаторами.
У двох гуртожитках з яскравим фасадом вже поселились військовослужбовці-контрактники. Житло тут надається лише солдатам та сержантам. Будівництво приміщень для сімей офіцерів – у планах.
Молодший сержант Андрій Ступень живе у гуртожитку вже два тижні – умовами задоволений. У його шафі речей ще небагато – не встиг перевезти. Серед переваг нового місця проживання відзначає нову сантехніку, безперебійну гарячу воду і зручний ортопедичний матрац. Андрій служить вже понад 10 років. Каже, стимулювати молодь підписувати контракт зі Збройними силами, а також припинити відтік кадрів може лише гідне фінансове забезпечення і створення комфортних умов проживання.
– Гуртожитки потрібні тим, хто раніше щодня добирався із прилеглих сіл, але пригодяться і місцевим військовим, – каже Андрій. – Прийшов ввечері зі служби – є де помитися, прилягти, відпочити
Загальна вартість будівельно-монтажних робіт склала майже 32 мільйони гривень. Нові казарми – двоповерхові. Житлові приміщення розділені на двокімнатні блоки. У кожному блоці є душова і туалет. Усі кімнати обладнані комплектами ергономічних меблів: ліжко з двостороннім ортопедичним матрацом «літо-зима» і дві шафи для особистих речей.
Насамкінець керівник оборонного відомства відвідує армійську їдальню. Серед урочистого вибору страв міністр скромно просить гречану кашу і сідає за стіл із сержантами. Останнім від надмірної кількості телевізійних камер і сусідства з головною людиною у війську стає трохи ніяково. На плазмовому телевізорі на одній зі стін беззвучно мовить провладний телеканал «Прямий».
Фото: Орест Дрималовський, Galnet
Читайте також: Поки була на війні, чоловік навчився зав’язувати доньці бантики: історії мужніх жінок
Орест Дрималовський
----------
2019-03-14
«Це свято тих, хто за покликом серця пішов боронити нашу країну»: у львівській десантно-штурмовій бригаді відзначали День Добровольця (ФОТО)
Сьогодні, 14 березня, в Україні відзначають День українського добровольця
У Львові в десантно-штурмовій бригаді вояків нагороджували грамотами та подяками, а інших посмертними відзнаками. 29 -річний ветеран війни Єдинак Михайло приїхав у військову частину на інвалідному візку. Своє повернення додому і одужання називає другим Днем народженням.
«Я пішов на війну у 2015 році, коли був котел Дебальцевський. Я не витримав того всього, не зміг сидіти вдома. Я ж пацан здоровий. Треба йти і допомогти нашим хлопцям. Провоював півтора року. Прослужив в Донецьку і Луганську. Отримав важке поранення в Карловці. Сьогодні інвалід», – розповідає Михайло.
Читайте також: У Львові патрульний врятував дівчину від самогубства (ВІДЕО)
Ще один доброволець Олексій Богатирьов родом з Дніпровщини. На війні пробув 370 днів. Нині вже кілька років живе у Львові. Тут він залишився тут після реабілітації.
«Після Дебальцевського котлу на секунду замислившись, що, якщо той «сапог» ворожий прийде до мене в хату, то я б не хотів щоб він був на моїй землі. Тому вирішив туди піти. Про це зовсім не жалію», – каже військовий.
Урочисте відзначення Дня добровольця відзначили у військовій частині 80-ї окремої десантно-штурмової бригади.
«Сьогодні свято тих, хто за покликом серця, без повістки першим пішов боронити нашу країну. І сьогодні ми будемо вшановувати загиблих воїнів, ті які не мають офіційного статусу. Також будемо нагороджувати поранених. Для нас це така неформальна зустріч, бо всі люди об’єднані війною», – розповідає керівниця об’єднання добровольців Олена Живко.
Нагадаю, цього дня 2014 року перші 500 бійців-добровольців «Самооборони Майдану» прибули на полігон Нові Петрівці для формування першого добровольчого батальйону. Згідно з офіційною статистикою Генерального штабу, вже майже 170 тисяч українців вступили на службу до Збройних сил за контрактом у період з 14 до 18 року.
Софія Лопатка
----------
2019-03-14
У Бориславі посеред вулиці застрелили чоловіка
В Бориславське відділення поліції 13 березня близько 20.30 надійшло повідомлення про те, що на площі Івана Франка невідома особа вистрелила у чоловіка і втекла
Потерпілим виявився 45-річний місцевий мешканець. Його привезли до лікарні з пораненням ноги і прооперували. Але сьогодні, 14 березня, близько десятої ранку чоловік помер.
Про це повідомляє Нацполіція у Львівській області.
Читайте також: У Львові патрульний врятував дівчину від самогубства (ВІДЕО)
У поліції вже відкрили кримінальне провадження за ч.4 ст.296 (хуліганство) та ч.2 ст.121 (умисне тяжке тілесне ушкодження) Кримінального кодексу України. Вже призначено експертизи, в тому числі і судово-медичну, під час якої буде встановлено причину смерті мешканця Борислава.
Поліцейські просять очевидців події чи осіб, які володіють інформацією, що допоможе розкрити цей злочин, зголоситися у найближчий відділ поліції, або на оперативну лінію 102.
Юлія Василина
----------
2019-03-14
У Львові патрульний врятував дівчину від самогубства (ВІДЕО)
Дівчина намагалась вчинити самогубство у квартирі на вулиці Стрийській
Напередодні патрульним надійшла інформація, що в одній з квартир на вулиці Стрийській закрилася дівчина і може спробувати вкоротити собі віку. Інспектори роти тактико-оперативного реагування поїхали на місце події та почали стукати в двері, проте ніхто не відчиняв. Патрульний заліз у квартиру на вулиці Стрийській через кватирку. Про це повідомили в управлінні патрульної поліції Львівської області:
«Патрульний пробрався на балкон 2-го поверху та розбив скло в кватирці. Через вузький отвір проліз в квартиру. Там він побачив дівчину, яка лежала без тями. Патрульний викликав бригаду швидкої та почав будити дівчину. Через декілька хвилин вона змогла сказати декілька слів та підтвердити, що випила таблетки. Патрульний не дозволяв їй знову заснути та постійно говорив, аж до приїзду швидкої. Завдяки вчасному втручанню дівчину вдалося спасти. Її передали під нагляд лікарів».
https://www.facebook.com/lvivpolice/videos/271989523696160/
Читайте також: На місці смертельної ДТП на Городоцькій у Львові облаштують пішохідний перехід
Як писав Galnet раніше, Президент України Петро Порошенко нагородив медаллю «За врятоване життя» інспекторку Патрульної поліції Львівщини Наталію Пилипу. Жінці вдалось відмовити юнака стрибати з даху 7-поверхового будинку на проспекті Чорновола. Вмовити хлопця вдалось за 6 хвилин. 
Читайте також: Медики Шпиталю Шептицького безкоштовно обстежують на виїзді жителів Львівщини
Марічка Курило
----------
2019-03-14
Вночі й серед лісу: львів’ян запрошують на Екстремальну Хресну Дорогу
Екстремальна Хресна Дорога відбудеться у ніч з 5 на 6 квітня 2019 року
Подію організовує Римо-католицька парафія св. Йоана Павла І І у Львові-Сокільниках, пише прес-служба ЛМР.
«Особливістю цієї Хресної Дороги є її проведення. Учасники впродовж усього шляху зберігають мовчання, роздумуючи про Слово Боже, відбувається вона у нічний час та, зазвичай, шлях пролягає через лісову місцевість, села, поля тощо. Великим пріоритетом цієї ходи, є зустріч з самим собою, адже в буденності, ми рідко стаємо перед самим собою такими, якими ми є насправді» — розповідають організатори.
Цьогорічною темою, яка супроводжуватиме учасників ходи буде: «Церква ХХІ століття».
Екстремальну Хресну Дорогу засновано в Польщі у 2009 році в рамках молодіжної групи. За 10 років ідея стала нагодою для глибокої молитви для понад 100 000 учасників і відбувається у 25 країнах світу, в тому числі і в Україні.
Читайте також: На природоохоронні заходи у Львівській області витратять 59 мільйонів (Перелік)
Основними пунктами є:
– нічний перехід у мовчанні, в групах не більше 10 осіб;
– тривалість — майже 10 годин, дистанція — понад 30 кілометрів;
– при стоянні — читання роздумів (написаних молоддю) про Страсті Христові, завантажених на телефон (або роздрукованих);
– для витривалих, для тих, які не бояться викликів, щоб трохи досвідчити силу страждань і любові Христа;
– після закінчення — спільний чай.
Юлія Василина
----------
2019-03-14
На природоохоронні заходи у Львівській області витратять 59 мільйонів (Перелік)
Відповідну статтю витрат завтердили депутати Львівської обласної ради під час засідання сесії
Загальна сума коштів, передбачених цього року в обласному екологічному фонді становить 59 млн грн. Під час засідання сесії Львівської обласної ради затвердилиПерелік природоохоронних заходів, фінансування яких здійснюється з обласного фонду охорони навколишнього природного середовища на 2019 рік. Це додаток до обласної Програми охорони навколишнього природного середовища на 2016-2020 роки.- Повідомляє прес-служба Львівської обласної ради.
Читайте також: У Новому Роздолі подешевшав проїзд по місту
Зокрема, заплановано: 
Розробити проекти створення 5 нових об’єктів ПЗФ;
облаштувати 13 рекреаційних зон на територіях природно-заповідного фонду;
провести реконструкцію парків у містах Кам’янка-Бузька та Трускавець;
завершити будівництво КОС в с. Раневичі Дрогобицького району;
продовжити роботи з реконструкції очисних споруд в м. Моршин;
прокласти каналізаційні мережі в 5 населених пунктах;
провести руслорегулюючі та берегоукріплюючі роботи на річках протяжністю понад 14 км;
захистити 11 населених пунктів і понад 1678 га сільськогосподарських угідь від підтоплення;
завершити рекультивацію відпрацьованого сміттєзвалища площею 3,2 га у с. Крупське (Розвадівська ОТГ).
Окрім цього, на реалізацію природоохоронних заходів на території області, передбачено співфінансування 2 проектів міжнародної технічної допомоги.
Читайте також: Хакеру зі Стрия загрожує до 6 років ув’язнення
 
Марічка Курило
----------
2019-03-14
Медики Шпиталю Шептицького безкоштовно обстежують на виїзді жителів Львівщини
Цього року львівські фахівці планують здійснити ще 7 таких виїздів по області. Просять зголошуватись жителів тих сіл, яким бракує фахової медичної допомоги 
Благодійний фонд – Шпиталь імені Митрополита Андрея Шептицького розпочав свою програму «Охорона здоров’я для соціально незахищених осіб Львівської області». Сьогодні, у межах проекту, лікарі приїхали в амбулаторію села Вовків на Пустомитівщині – перевіряли стан здоров’я жителів цього та прилеглих селищ.
«Це пілотний проект і він розрахований на цілий рік – матимемо 9 виїздів. Ми відгукуємося на прохання громад і приїжджаємо туди, де люди дійсно не мають доступу до медицини», – розповідає керівниця проекту Роксолана Вельгуш.
Аби обрати населений пункт, де ситуація справді критична, Роксолана Романівна їздить до претендентів – спілкується з парохом, фельдшером та сільським головою. Згодом ці ж люди сповіщають людям, коли і де відбудеться огляд.
Отець Андрій Логін каже, що вже давно виношував ідею такого проекту, але можливість її реалізувати з’явилась лише тепер.
«Ми маємо два напрями: консультативно-діагностичний та просвітницький. Ми хочемо охопити саме сільське населення, адже ці люди не мають доступу до якісної медицини і потребують комплексних медоглядів. Саме для запобігання хронізації процесів, швидкого виявлення і профілактики ми організували таку програму», – додає пані Роксолана.
До команди входять 8 спеціалістів вузького профілю, психолог, медичний лектор та духівник: поки медики ведуть прийом – просвітники читають лекції школярам – про здоровий спосіб життя, хвороби та різного роду залежності.
Місцеві медики до приїзду лікарів з області ставляться позитивно, намагаються посприяти тому, аби якнайбільше людей прийшло на перевірку.
«Ми всіх розмістили, люди йдуть. Якщо будуть виявлені нові патології – візьмемо на диспансерний огляд, будемо лікувати», – зазначив головний лікар амбулаторії Микола Ющик.
Вовківська амбулаторія сімейної медицини обслуговує жителів таких семи сіл: Вовків, Милятичі, Селисько, Загір’я, Грабник, Кугаїв та Товщів.
Читайте також: Багатодітні сім’ї на Львівщині отримають додаткову грошову допомогу
До слова, це уже другий виїзд фахівців шпиталю. Перший був у село Хоросно, тоді медики оглянули 167 пацієнтів і виявили 50 нових патологій.
 
Мар'яна Галькович
----------
2019-03-14
У Львівському комісаріаті спростували інформацію про повістки на виборчих дільницях
Листівки з такою інформацією, які розклеюють на Львівщині, неправдиві
За словами керівника Львівського обласного військового комісаріату Олександра Тіщенка чоловіки призовного віку можуть спокійно йти голосувати на виборах Президента України 31 березня. Їм повістки там не вручатимуть.
Читайте також: Вчителів, які поїдуть на підвищення кваліфікації, вибиратиме педагогічна рада
«З наближенням виборів Президента України все частіше з’являється інформація про начебто вручення повісток призовникам на виборчих дільницях. В деяких районах Львівщини невідомі розклеюють листівки з такою інформацією, поширюють чутки та пости у соціальних мережах.
Ще раз наголошую, що під час виборів Президента військовослужбовці військоматів не будуть вручати повісток або проводити інші заходи пов’язані з початком призовної компанії на строкову військову службу», – написав у Facebook Олександр Тіщенко.
Юлія Василина
----------
----------
2019-03-15
У Дрогобичі відремонтують частину міської лікарні №1
Підрядника обирали через систему публічних закупівель ProZorro
У терапевтичному корпусі КНП «Дрогобицької міської лікарні №1» зроблять капітальний ремонт холу та центральної сходової клітки. 
Переможцем тендеру стало приватне підприємство «ОСКОМ», з яким замовник вже уклали договір. За інформацією ProZorro, вартість робіт 231 408 тисячу гривень, а виконати їх підрядник має до 31 грудня 2019 року.
Читайте також: Як у Бродах відкривали нові казарми для військових: репортаж Galnet
Нагадаємо, у Дрогобичі запрацював додаток, який допомагає відстежувати громадський транспорт.
 
Мар'яна Галькович
----------
2019-03-15
Львів’янина засудили до 240 годин громадських робіт
Чоловік побив знайомого і вдібрав у нього 17 тисяч гривень
Минулоріч у Винниках чоловік побився зі знайомим. Наніс йому 6 ударів в обличчя і один удар ногою в голову. Після цього, скориставшись тим, що 41-річний чоловік перебуває у безпорадному стані, правопорушник зірвав з його шиї шкіряну сумку з гаманцем, у якому було близько 17 тис грн. Загальна сума завданих збитків становила понад 21 тис грн. Про це Galnet повідомили у прокуратурі Львівської області. 
Львівська місцева прокуратура №1 підтримувала обвинувачення у суді стосовно 40-річного львів’янина. Личаківський районний суд м. Львова порушника визнанав винним у вчиненні інкримінованих злочинів та на підставі ст. 70 КК України засудив його до остаточного покарання у виді 240 годин громадських робіт.
Читайте також: У Львові відкрили музей «Чорнобиль – пам’ять Львівщини», де є особисті речі ліквідаторів (ФОТО)
Андрій Теплий
----------
2019-03-15
Львівський бронетанковий виготовив броньовані машини для Південно-Східної Азії (ФОТО)
«Львівський бронетанковий завод» виготовив партію нових броньованих ремонтно-евакуаційних машин БТС-4ЛБТЗ, які призначені для іноземного замовника з Південно-східної Азії
БТС-4ЛБТЗ був розроблений за власні обігові кошти підприємства та призначений для евакуації пошкоджених танків з поля бою. Він оснащений краном, з підйомною вагою у 12 тонн, лебідкою з максимальною силою буксирування до 75 тонн, а також може буксирувати техніку на жорсткому зчепленні зі швидкістю до 12 км/год. Такі характеристики забезпечує 690-сильний двигун, який здатний розігнати 38-тонну машину до 55 км/год.
Читайте також: Зі Львова відкривають рейс до Риги
Про це йдеться на офіційному сайті заводу.
Міністерство оборони України також зацікавилась цією БРЕМ та розглядає можливість її включення у Державне оборонне замовлення.
Водночас, у рамках Державного оборонного замовлення на 2019 рік підприємство вже підписало контрактів на суму 850 млн грн з Міністерством оборони. За ці гроші завод півсотні машин для українського війська – броньовані евакуаційні машини різних типів, пожежні танки та бойові машини.
 
Юлія Василина
----------
2019-03-15
На Жидачівщині новий міст за 229 мільйонів гривень відкриють влітку (ФОТО)
Йдеться про міст через Дністер, який розташований на території Жидачівського району на автомобільній дорозі державного значення М-12 Стрий – Тернопіль - Кіровоград – Знамянка
Його будував «Онур Конструкціон Інтернешнл», йдеться на сайті ЛОДА.
На сьогоднішній день виконані роботи на суму 107,1 млн грн, серед яких:
– буріння набивних палів на опори та їх бетонування;
– монтаж ростверків, колон, насадок та підферменників;
– монтаж прогонових будов (32 балки);
– земляні роботи на під'їзну дорогу довжиною 1,1 км до мостового переходу;
– розпочаті роботи з берегоукріплення.
На 2019 рік передбачено фінансування з державного бюджету в сумі 130 млн грн. За ці кошти відбудеться влаштування берегоукріплення та підпірних стін з габіонних ящиків, влаштування пішохідних тротуарів, монтаж очисних споруд, встановлення бар’єрного та перильного огородження, дорожніх знаків, влаштування асфальтобетонного покриття та нанесення розмітки, влаштування освітлення.
Читайте також: На Львівщині підприємтво оштрафували на 320 тисяч гривень за недопуск інспектора
Довжина перебудованого моста становитиме 181,05 м, ширина проїзної частини 7,5м (по одній смузі руху для автотранспорту у кожному напрямку).
Нагадаємо, на старому мості, який збудували ше у 1961 році, обвалилася крайня балка моста. Тоді міст визнали аварійним і вирішили збудувати новий.
Юлія Василина
----------
2019-03-15
На Львівщині підприємтво оштрафували на 320 тисяч гривень за недопуск інспектора
Інспектор Держапраці мав перевірити чи оформлені офіційно працівники підприємства. Але адміністрація його не впустила
Тому виконавча служба примусово стягнула з ТзОВ 320 тисяч гривень штрафу.
Про це повідомляє управління Держпраці у Львівській області.
Читайте також: У Львові відкрили музей «Чорнобиль – пам’ять Львівщини», де є особисті речі ліквідаторів (ФОТО)
Нагадаємо, що штраф за недотримання законодавства про працю потрібно сплатити протягом одного місяця з дня винесення постанови. Не сплачені у добровільному порядку штрафи стягуються органами виконавчої служби у примусовому порядку.
Юлія Василина
----------
2019-03-15
У Винниках капітально відремонтують вулицю
На вулицю Коротку з міського бюджету витратять майже 296 тисяч гривень
Ремонтуватиме вулицю ФОП Коруд Юрій Іванович, який зареєстрований у Сколівському районі. У договорі пише, що привести її до ладу він має до 31 грудня цього року.
Про це є інформація на сайті публічних закупівель Prozorro.
Читайте також: Субсидіанти мають право платити менше: Мінсоцполітики зробило нову заяву
Проте, гарантію на виконані роботи виконавець дає лише один рік.
Юлія Василина
----------
2019-03-15
Зі Львова відкривають рейс до Риги
Цей рейс належить авіакомпанії airBaltic
airBaltic заявив про відкриття нового рейсу Львів-Рига ще у листопаді 2018 року під час панельної дискусії «Львівщина – транспортно-логістичний хаб».
Про це повідомляє прес-служба міжнародного аеропорту «Львів».
Читайте також: Субсидіанти мають право платити менше: Мінсоцполітики зробило нову заяву
Перший рейс Рига-Львів відбудеться 1 квітня. Надалі польоти будуть виконувати у вівторок,четвер суботу та неділю. Три рейси – вночі: о 4.20, а один (у неділю) – о 9.05. Тривалість перельоту становить близько 2 годин. Вартість – стартує від 48.99 євро в одну сторону.
Такий розклад є дуже зручним для транзиту через Ригу, до прикладу, у Скандинавію. Також у інші частини Європи та світу.
Юлія Василина
----------
2019-03-15
У Львові відкрили музей «Чорнобиль – пам’ять Львівщини», де є особисті речі ліквідаторів (ФОТО)
Це єдиний такий музей на Західній Україні
Музей створили в пам’ять про львів’ян-ліквідаторів аварії на ЧАЕС. У музеї є два зали.
Тут можна подивитися фото ліквідації аварії на ЧАЕС, одяг та речі ліквідаторів, книги присвячені події та пам’яті тих, хто загинув рятуючи світ від Чорнобильської катастрофи.
Про це повідомляє прес-служба ЛОДА.
«На превеликий жаль, тут на Львівщині, була велика кількість ліквідаторів: Калинівський вертолітний полк, Самбірський полк, Львівська національна гвардія, медики і на превеликий жаль сьогодні багатьох немає серед нас. Сьогодні тут є початки нашого музею, в подальшому ми долучимось до справи, щоб збільшувати, поповнювати музей», – сказав голова Львівської обласної організації «Союз Чорнобиль України» Андрій Кульчицький.
Музей працює щовівторка та щоп’ятниці з 12:00 до 16:00 години за адресою: м. Львів, пл. Маланюка, 6.
Читайте також: «Тримай пораду від сусіда»: в Україні зняли перший міні-серіал про електронні послуги
Юлія Василина
----------
2019-03-15
Львівські школярі на весняні канікули підуть у різний час: СПИСОК
Львівська міськрада опублікувала перелік шкіл та тривалість канікул у них
Хтось відпочиватиме вже з кінця березня, а хтось вже з початку квітня.
Читайте також: У Трускавці на громадських слуханнях говорили про введення плати за вхід у міський бювет
24.04.2019−26.04.2019
Ліцей № 21
25.03.2019−31.03.2019
СЗШ № 24
09.04.2019−12.04.2019, 22.04.2019
СЗШ № 29
01.04.2019−05.04.2019
Ліцей № 37
08.04.2019−12.04.2019
СЗШ № 42
25.03.2019−29.03.2019
СЗШ № 47
25.03.2019−31.03.2019
СЗШ № 49
08.04.2019−12.04.2019
СЗШ № 63
25.03.2019−31.03.2019
СЗШ № 70
25.03.2019−31.03.2019
СЗШ № 71
08.04.2019−12.04.2019
СЗШ № 82
25.03.2019−31.03.2019
Ліцей «Львівський»
08.04.2019−12.04.2019
Ліцей «Просвіта»
08.04.2019−12.04.2019
СЗШ «Берегиня»
08.04.2019−12.04.2019
НВК «Дзвіночок»
08.04.2019−12.04.2019
НВК «Провесінь»
08.04.2019−12.04.2019
Заклади загальної середньої освіти Шевченківського та Залізничного районів
Юлія Василина
----------
----------
2019-03-16
Дорогу Стрий – Тернопіль – Кіровоград – Знам’янка відремонтують за кошти інвестиційного проекту
Про це під час огляду будівельних робіт мостового переходу через річку Дністер повідомив голова Львівської обласної державної адміністрації Олег Синютка
«Стараннями Служби автомобільних доріг та завдяки лобізму депутатів Верховної Ради, ми сьогодні маємо результати інвестиційного конкурсу, згідно з яким дорога міжнародного значення М-12 Стрий – Тернопіль – Кіровоград – Знам’янка, так само як дорога Т-14-16 Львів -Пустомити-Меденичі, з наступного року підпадає під капітальний ремонт як інвестиційний проект загальнодержавного значення», – пояснив голова ЛОДА.
Ремонт здійснять за рахунок коштів інвестиційного проекту державного бюджету.
За словами начальника Служби автомобільних доріг у Львівській області Руслана Кандибора, зараз найактивніше ведуться ремонтні роботи на дорозі державного значення Т-14-16 Львів-Пустомити-Меденичі, на ділянці від Щирця в сторону Меденич.
Читайте також: На Жидачівщині новий міст за 229 мільйонів гривень відкриють влітку (ФОТО)
Андрій Теплий
----------
2019-03-16
Новий рекорд: понад 30 незрячих упродовж дня читатимуть у Львові твори Шевченка
На Львівщині сьогодні триває марафон читання «Кобзаря» шрифтом Брайля
Понад 30 незрячих людей впродовж 12 годин разом із учнями спеціалізованої школи-інтернату № 100 читатимуть твори Тараса Шевченка, пише прес-служба ЛОДА.
Марафон ініціювали працівники спецбібліотеки ім. Т. Г. Шевченка для незрячих, де й відбуваються читання. Втілити у життя таку ідею допомогли правління Львівської обласної організації УТОС та Львівської територіальної первинної організації УТОС.
«Таке дійство приверне увагу дуже багатьох. За допомогою журналістів, ЗМІ, звичайних людей, цей захід обов’язково потрапить у серце тієї людини, яка вже зневірилась, в якої опустились руки, яка подумала, що світ закритий для неї. Напевно до неї повернеться віра і впевненість у власних силах. І це найголовніше», – наголосив очільник ЛОДА Олег Синютка, який завітав підтримати читців.
Читайте також: «Мрію збирати великі стадіони»: Богдан Смірнов з Городка став наймолодшим діджеєм країни, який грає на вінілах
Марафон розпочався о 9:00 годині ранку і триватиме до 21:00 години вечора. Опісля, представник Національного реєстру рекордів України підіб’є підсумки читання «Кобзаря» шрифтом Брайля.
Орест Дрималовський
----------
2019-03-16
Популізм як детонатор. У Львові відбудеться відкрита лекція Тараса Семенюка
У вівторок, 19 березня, у межах ХІІ Екуменічного соціального тижня "Відповідальність VS Популізм" у Львові відбудеться другий захід в межах Всеукраїнського суспільного Форуму
У вівторок, 19 березня, в межах ХІІ Екуменічного соціального тижня “Відповідальність VS Популізм” у Львові відбудеться другий захід в межах Всеукраїнського суспільного Форуму. Тарас Семенюк прочитає відкриту лекцію “Популізм як детонатор. Чого очікувати найближчим часом”.
Захід відбудеться у Центрі Митрополита Шептицького (вул. Козельницька, 2а), паркова аудиторія. Час: 16. 00- 19. 00.
Читайте також: «Тримай пораду від сусіда»: в Україні зняли перший міні-серіал про електронні послуги
Тарас Семенюк – політичний аналітик та експерт в галузі брендування і кризових комунікацій. Питання, на які будемо шукати відповіді:
Чому популізм такий дієвий?
Як відрізнити популізм від реальної політики?
Що потрібно знати, щоб не потрапити на гачок популістів?
Як зрозуміти став ти популістом чи ні?
 Для участі просять зареєструватись: https://goo.gl/forms/yrLSaaw698Sgw3ih2
Нагадаємо, Всеукраїнський суспільний Форум «Екуменічний соціальний тиждень» є проектом Інституту екуменічних студій Українського католицького університету.
Читайте також: До Львова з’їдуться представники 65 українських та закордонних вишів
 Довідка:
Екуменічний соціальний тиждень (ЕСТ) – Всеукраїнський суспільний форум, який прагне об’єднати ресурси громади, влади, соціальних організацій, Церков, ЗМІ та освітян навколо вирішення актуальних проблем суспільства, базуючись на загальнолюдських цінностях та Соціальній доктрині Церкви, стимулюючи екуменічний діалог у соціальній сфері. 
Марічка Курило
----------
2019-03-16
Плавець з Львівщини отримав золото на Всесвітніх літніх іграх
Всесвітні літні ігри Спеціальної Олімпіади-2019 проходять в Об’єднаних Арабських Еміратах
У змаганнях беруть участь 7000 спортсменів з особливими потребами та 3000 тренерів зі 177 країн.
Від України до Абу-Дабі поїхала збірна у складі 32 осіб. Наші спортсмени змагаються у шести дисциплінах: спортивна гімнастика, плавання, бадмінтон, плавання у відкритій воді, футбол і легка атлетика.
Читайте також: Львівський бронетанковий виготовив броньовані машини для Південно-Східної Азії (ФОТО)
І вже є золото. Плавець з Червонограда Андрій Філін став першим.
Змагання триватимуть до 21 березня.
Юлія Василина
----------
----------
2019-03-17
Стрілянина, рекорди та платіжки за тепло: головне за тиждень від Galnet
А також нагороди, нові казарми для військових та унікальний меч
У щоденному вирі інформації можна проґавити щось справді важливе. Galnet підготував для читачів підбірку найрезонансніших і найцікавіших матеріалів, опублікованих цього тижня.
На вуличних музикантів у Львові розпочали справжнє полювання – хтось стріляв у хлопців, які саме грали улюблених пісень біля пам’ятника Данилу Галицькому. Як все було музиканти розповіли нашому журналісту.
В Історикро-краєзнавчому музеї Винник відкрили експозицію, зіркою якої став унікальний меч вікінга. Дізнатися детективну історію цього експоната та подивитися на нього можете просто зараз.
А тим часом жителі Новояворівська отримали дивні платіжки за тепло: без пільг, тарифів та кількості спожитого. 
Школяр із Городка став наймолодшим діджеєм, який грає на вінілах. Про те, що встановлює рекорд – хлопчик не знав. А в суботу на Львівщині встановили ще один рекорд – понад 30 незрячих 12 годин безперервно читали «Кобзар» шрифтом Брайля.
На Сихові склалася парадоксальна ситуація з вуличною торгівлею біля популярного ТЦ. «Тротуарні» продавці кажуть, дозвіл на торгівлю отримали від адміністрації ТЦ «Сихів», натомість у Сихівській райадміністрації про ситуацію почули вперше від журналістів Galnet.
У Бродах відкрили нові казарми для військових, збудовані на території 16-ї окремої бригади армійської авіації «Броди». Загалом у двох сучасних гуртожитках новосілля відсвяткують 250 військових-авіаторів.
Кримські татарки розповіли про стереотипи, які досі переслідують їх у повсякденному житті, а молода матуся зі Львова власним прикладом показала, як можна все встигати з малюком на руках.
Про те, як виглядає життя на Кубі і чому Україна обрала правильний шлях – у блозі Вероніки Міронової.
До слова, у Бориславі поліціянти досі шукають очевидців трагедії – просто посеред вулиці там застрелили чоловіка. 
Мар'яна Галькович
----------
2019-03-17
Декоратори вулиць: Чим займаються львівські урбаністи?
Збудувати будинок, виростити сина, посадити дерево – це завдання, які мало не з народження ставлять собі українці
Будинок і родина – це обов’язково, а от про дерева, наші зелені легені, ми частенько забуваємо. Але не він. І це не просто садок на дачі. Це озеленення вулиць, скверів і громадських просторів. І для цього він не лінується збирати кошти, купувати саджанці, а ще постійно дбати, аби їх не нищили байдужі. Про те, чому взявся озеленювати місто, які дерева любить найбільше та що робить, коли дізнається, що дерево зламали, – у програмі «Люди дії» на Радіо FM Галичина розповів співорганізатор багатьох спільнокоштів для озеленення львівських вулиць, урбаніст, громадський активіст та блогер Олександр Шутюк.
Буває так, що ходиш вулицями і бачиш: отут воно могло б бути трошки не так, як є, і там теж могло б бути по-іншому. У якийсь момент, вміючи малювати в 3D, я почав у вільний від роботи час робити якісь свої візуалізації та бачення, викладати їх в інтернет. Далі – хтось щось прокоментував, десь поширив
 І якось воно так «покотилось».
Якщо ж говорити про наш перший спільнокошт, який стосувався вулиці Городоцької, то збоку це, мабуть, виглядало трохи дивно. Якісь люди, невідомо хто взагалі, десь в інтернеті пишуть: а скиньте нам грошей, ми тут якісь дерева посадимо. Це схоже на якийсь «розводняк» трохи більш ніж повністю. Так упродовж 3,5 місяців ми збирали 20% від початкових «наполеонівських» планів. Але не досягнули плану «максимум». Зате план «мінімум», а це висадка 11 дерев, ми подужали і реалізували. Це вже було щось таке, що можна побачити, і чого можна торкнутись руками: гроші перетворились у дерева, які четвертий рік ростуть і квітнуть. Це дало поштовх не лише нам, а й місту. Бо питання висадки дерев у Львові до того на порядку денному не стояло. У нас було буквально кілька випадків за всю історію із часів незалежності, коли отак на вулицях великими партіями висаджували дерева.
Посадити дерево – це, насправді, важливо, але і далеко не все. За ним треба слідкувати впродовж перших кількох років розвитку – уважно і регулярно. Це запорука того, що воно виросте правильно, не загнеться, не засохне і буде нас тішити вже великою кроною, коли сформується, адже на початках воно дуже вразливе і нестабільне. Звісно, щодня я цього не роблю, але загалом стараюсь слідкувати, особливо навесні.
Знаєте, коли перший раз ламають дерево, яке ти садив, це так
 неприємно, м’яко кажучи, і дуже прикро
 Зате коли таке стається вдруге – це так само прикро, хоча вже розумієш, що це якийсь статистичний відсоток, через який ти маєш пройти. Тобто так чи інакше – від цього нікуди не подінешся. Люди є різні, ситуації бувають різні
 Таке життя. Але якщо ти можеш цьому запобігти, купуючи більше дерево, яке має товстіший стовбур, то це потрібно робити.
Читайте також: Подібного меча немає в жодній з колекцій світу: у винниківському музеї з’явився унікальний експонат
Загалом у світі це – загальноприйнята практика: коли висаджують дерева, то сформованими, тобто такого розміру, що в них обхват стовбура десь до 20 см. Це достатньо велике дерево, яке вже має вигляд і одразу робить вулицю більш затишною, дає той ефект, який від нього очікують. І плюс – воно більш «вандалостійке». Звичайно, при великому бажанні пошкодити і поламати можна, мабуть, будь-що. Але до цього вже треба докладати більше зусиль. А оскільки люди ліниві, то, може, хтось передумає і не буде цього робити.
Цим спільнокоштом ми хотіли показати, що дерево – це не такий маленький «патичок», який дуже люблять висаджувати навесні під час суботників. Знаєте, є така дуже популярна розвага. І якщо подивитися на фото, то це частенько щось таке тоненьке й нещасне, і дуже великий відсоток того, що воно взагалі не доживе до наступного року, бо його разом із травою скосять. А якраз ті дерева, які ми почали садити, уже більшого розміру – із професійних садових центрів, які одразу мають три-п’ять метрів висоти та досить великий обхват стовбура. І от якраз цим ми намагалися показати і місту, і людям взагалі, і тим, хто цим не цікавиться, але може побачити вже на вулиці і порухати дерево руками, що це отак-от має виглядати, що це отак – правильно.
Читайте також: Найкращим двірником Львова став 72-річний працівник з Шевченківського району
У мене зараз виник сентимент до платанів. Це велике та потужне дерево. І воно гарне тим, що дуже призвичаєне до такого клімату, який є у нас. Воно більш південне, добре витримує посуху, не є дуже вибагливим до вологи. Бо от є такі дерева, які наче і нашої кліматичної смуги, але їх треба дуже регулярно поливати. А у нас із цим проблема. Скажімо, в мене немає своєї власної діжки на колесах, якою б я міг щодня проїжджати і це все поливати. А якраз платани таке добре витримують. Це показали ті 30 дерев, які ми висадили просто в один ряд – при тому, що умови в них дуже складні, адже це фактично загазовані проспекти. Вони навіть на осінь дуже гарно виглядають. А от деякі дерева – видно, що від спеки, від тієї загазованості стають аж втомленими, листя вкривається пилюкою і видно, що щось із ними не так. А ці – вони навіть восени, коли от-от піде сніг і вдарить мороз, мають зелене, соковите листя.
Озираючись на кілька років назад, я зараз багато що не робив би вже так, як тоді. Тобто воно як прецедент спрацювало, але в подальшому треба враховувати значно більше нюансів, читати різні розумні книжки, де пише, що оце дерево – не любить бути в тіні, а оце – поряд із іншим рости не хоче. Тобто є безліч нюансів. Але скільки ці книжки не гортай, завжди виникне якийсь новий. Це постійне навчання та вдосконалення.
Читайте також: «Спершу відчув різкий біль у шиї, а потім намацав кулю»
Усі фото Олександра Шутюка
Святослав Драбчук
----------
2019-03-17
«Ями проїхати можна лише танком», – у Львові просять відремонтувати вулицю Данила Апостола
Петиція з таким змістом з’явилася в Єдиній системі місцевих петицій 13 березня
Сергій Чепара у петиції зазначає, що вулиця Данила Апостола є досить важливою, адже там розташований СЦ МВС, де складають іспити на водійське посвідчення та розмитнюють авто.
«Сама вулиця у жахливо-препоганому стані – сотні ям різних розмірів, які проїхати можна лише танком. Деякі ями глибиною 10-20 см, шириною до 1 м. Хоча потреба у якісному дорожньому покритті є дуже висока – СЦ МВС користуються десятки тисяч громадян на рік, переважно водії легкових автомобілів», – пише він.
Читайте також: Найкращим двірником Львова став 72-річний працівник з Шевченківського району
Для того, аби петицію розглянули, потрібно назбирати 500 підписів. Станом на сьогодні 29 людей підтримали прохання Сергія, збір підписів триватиме ще 56 днів.
 
Мар'яна Галькович
----------
2019-03-17
Завтра лося можуть повернути до Червоної книги
Суд розгляне апеляцію Мінприроди на рішення суду, який скасував наказ про занесення лося до Червоної книги
Завтра, 18 березня Шостий апеляційний адміністративний суд розгляне апеляційну скаргу (справа №826/9432/17) Міністерства екології та природних ресурсів України на рішення Окружного адміністративного суду м.Києва, яким скасовано наказ про занесення лося європейського до Червоної Книги України. Головуючий суддя – Ярослав Собків. Про це йдеться на офіційному сайті Міністерства екології.
Апеляційну скаргу на рішення суду першої інстанції, який скасовувався відповідний наказ, Мінприроди подало до Шостого апеляційного адміністративного суду у грудні 2018 року.
Читайте також: У Львові відкрили музей «Чорнобиль – пам’ять Львівщини», де є особисті речі ліквідаторів (ФОТО)
Міністерство екології наполягає, що суд оцінював не саму процедуру ухвалення міністерського наказу, яка відбулася без порушень, із дотриманням норм національного законодавства, а висновок наукової установи – Національної комісії із питань Червоної книги України НАН, яким державі рекомендовано взяти тварину під захист.
У Мінприроди як органу влади, який формує державну політику в природоохоронній сфері, немає підстав не довіряти висновкам Національної комісії з питань Червоної книги, які базуються на науковому аналізі популяції лося на території України.
Дата та час: 18 березня (понеділок), початок судового засідання о 15:30.
Адреса: Шостий апеляційний адміністративний суд, вул.Московська, 8.
Читайте також: Субсидіанти мають право платити менше: Мінсоцполітики зробило нову заяву
Андрій Теплий
----------
2019-03-17
Сьогодні у Львові перекриють доїзд до залізничного вокзалу
Сьогодні, 17 березня, з 18.00 години і до до 08.00 год 18 березня перекриють частину площі Двірцевої – ліва сторона, в напрямку від вокзалу до вул. Городоцької
Сьогодні, 17 березня, з 18.00 години і до 08.00 години 18 березня перекриють частину площі Двірцевої – ліву її сторону, в напрямку від вокзалу до вул. Городоцької.
Про це повідомили у прес-службі ЛМР.
Читайте також: Львівський бронетанковий виготовив броньовані машини для Південно-Східної Азії (ФОТО)
Приватний транспорт не матиме змоги зупинятися на цьому відрізку і «працюватиме на розворот». Якщо ж ви залишите тут свою автівку, то її евакуюють.
Автобуси міжнародного сполучення зможуть заїжджати на автовокзал.
Юлія Василина
----------
----------
2019-03-18
У Львові запрацював СТРЦ SPARTAK
Найбільший у Західній Україні SportLife запрацює наприкінці березня, а частина торгових галерей вже відкрита для гостей
Цими вихідними у Львові відкрився спортивно-торгово-розважальний центр Spartak. Спортивна частина масштабного комплексу на вул. Гетьмана Мазепи, 1Б запрацює вже наприкінці березня. Тут буде три басейни, найбільший з них, 50-метровий, відповідає олімпійським стандартам, а також великий фітнес-центр на 6500 кв. м. Наразі Spartak відкрив торгові площі: магазин побутової техніки та електроніки Сomfy, кінотеатр Multiplex, продуктовий супермаркет «Сільпо» та інші магазини.
«Станом на сьогодні СТРЦ Spartak на 91% заповнений орендарями – для нас це дуже високий показник, – розповідає керівниця відділу маркетингу Тетяна Альховська. – 15 березня відкрили більше половини торгових площ – ті, хто встиг із ремонтами. SportLife – на завершальному етапі. У нашому центрі можна і поїсти, і побавитись з дітьми, і купити продукти додому, і подивитись кіно. Але головне – позайматись спортом. Чому ми довірили спортивний напрям мережі SportLife? Це надійний партнер із світовим досвідом»
На відкриття СТРЦ Spartak завітали голова Львівської ОДА Олег Синютка, очільник обласної ради Олександр Ганущин, заступник міського голови Львова Андрій Москаленко, Держсекретар Мінмолодьспорту Олег Немчінов та інші посадовці.
«Дуже приємно відкривати у Львові цей сучасний спортивно-торгово-розважальний центр, бо це завжди нові робочі місця, а відповідно – ріст економіки, – розповідає у коментарі Galnet Олександр Ганущин. – Окрім того, мені дуже імпонує спортивна частина. Маю надію, що тутешній SportLife з великим басейном і тренажерним залом буде одним із найкращих в Україні. Я сам активно займаюсь спортом і бачу потребу у такому комплексі у цій частині Шевченківського району».
Instagram-блогерці Христині Соломасі припала до смаку велика фотозона у вигляді бігової доріжки. Дівчина розповідає, що мала можливість побувати у цьому комплексі ще задовго до його відкриття – швидкі темпи будівництва вражають.
«Дуже круто все виглядає! Напевно, фотографуватимусь тут до самого вечора, – усміхається Христина. – Мені здається, що Львову давно бракувало такого торгово-розважального центру – з акцентом на спорт і здоровий спосіб життя. Я сама активно займаюсь спортом – тож з нетерпінням чекаю відкриття басейну і тренажерних залі».
Комплекс збудували на території занедбаної навчально-спортивної бази «Спартак». Загальна орендна площа СТРЦ Spartak становить близько 23 тис. м2.
«Ще три роки на цьому місці була руїна, але у нас з’явилась ідея оживити це місце, – розповідає керуюча менеджерка СТРЦ Spartak Роксолана Пиртко. – За два з половиною роки нам вдалося збудувати багатофункціональний комплекс на 55 тисяч квадратних метрів. І це лише перший етап! До кінця 2019-го розпочнеться будівництво другої черги спортивно-торгово-розважального центру, яке передбачає збільшення торгової галереї та офісної функцій. Але головне – це льодова багатофункційна арена, яка відповідатиме міжнародним стандартам. Це те, чого давно потребує місто і його мешканці».
Серед гостей – і олімпійська чемпіонка, відома шпажистка Яна Шемякіна. Зірка українського спорту теж радіє тому, що інвестор при будівництві комплексу зробив акцент на спортивній складовій.
«Дуже радію тому, що у моєму рідному Львові збільшується кількість спортивних активностей, – каже Яна Шемякіна. – Особливо чекаю анонсованої льодової арени. Так чомусь сталося, що зимові види спорту в Україні обділені увагою, бракує умов для тренувань. Льодова арена – це те, що давно потрібно нашому місту».
Перші гості комплексу взяли участь у розіграші подарунків. За покупки від 1000 грн розіграли авіаквитки у Мілан в обидві сторони, політ на повітряній кулі, велосипед зі складною рамою, гіроборди, сноуборди, дрібний спортивний інвентар, подарункові сертифікати та ін. Святкова програма з нагоди відкриття комплексу тривала упродовж трьох днів.
Втім, у соціальних мережах, чимало дописувачів звернули увагу і на суттєві недоопрацювання. Мовляв, комплекс відкрили завершеним не до кінця.
В Адміністрації СТРЦ SPARTAK, заспокоюють – недоопрацювання є. Погодні умови не дозволили вчасно завершити благоустрій території, також виникли проблеми із навігацією. Обіцяють звернути увагу на всі проблеми і усунути найближчим часом.
Небезпеки для відвідувачів немає. Лише деякі незручності, які до кінця першого тижня роботи нового центру буде усунено.
Андрій Теплий
----------
2019-03-18
Вбивство прикордонника у Мостиськах розслідує прокуратура
Трагедія сталася в час несення служби у прикордонному наряді.
Сьогодні, о 12.48 годині, солдат строкової служби вбив 35-річного старшину: спочатку вистрелив, а потім наніс удари в різні частини тіла потерпілого. Від отриманої травми військовослужбовець помер дорогою до лікарні. Про це повідомили у прес-службі військової прокуратури Західного регіону України.
Читайте також: Шестикласниця з Трускавця знайшла 150 тисяч гривень і повернула їх власнику
Солдата затримали в порядку ст. 208 КПК України, а слідчі спільно із процесуальним керівником проводять невідкладні слідчі та процесуальні дії. За їх результатами затриманому оголосять про підозру та обрання міри запобіжного заходу.
Досудове розслідування кримінального провадження за фактом умисного вбивства старшини відділення інспекторів прикордонної служби «Сянки» ВПС «Сянки» Мостиського прикордонного загону триває під керівництвом військової прокуратури Львівського гарнізону.
Андрій Теплий
----------
2019-03-18
У Львові стартував проект, що спрямований на профілактику злочинності серед дітей
Проект «Від мрії до дії» спрямований на неповнолітніх, які перебувають на обліку у поліції
Перша заступниця Міністра юстиції Олена Сукманова у Львові дала старт проекту «Від мрії до дії». Він покликаний створити умови для виправлення неповнолітнього правопорушника та профілактики злочинності серед дітей. Пілотний проект вже діє у шести областях України – Донецькій, Луганській, Одеській, Херсонській, Миколаївській та Львівській.
«У рамках цього проекту ми хочемо говорити не про ту модель, де дитина щось скоїла і як має це виправляти, а саме про профілактичні заходи, які можемо запропонувати неповнолітнім. Одним із ключових завдань Міністерства юстиції є захист прав дітей, зокрема впровадження ефективного правосуддя щодо неповнолітніх. Для цього ми прийняли рішення запустити проект, який би активізував роботу з профілактики правопорушень і який би об’єднав навколо цього всі профільні органи», – розповіла Олена Сукманова.
За її словами, просвітницький проект реалізовуватиметься у вигляді зустрічай та тренінгів з дітьми, а також відвідин виправних закладів і прогресивних ІТ-компаній – аби підлітки обирали собі безпечне майбутнє.
«80% злочинів серед неповнолітніх – середньої і легкої тяжкості: крадіжки, розбій, нанесення тілесних ушкоджень. Вікова категорія, на жаль, з роками стає молодшою. В середньому – 14-16 років. Більшість цих дітей – з неповних і неблагополучних сімей», – зазначила чиновниця.
Орест Дрималовський
----------
2019-03-18
Шестикласниця з Трускавця знайшла 150 тисяч гривень і повернула їх власнику
За це школярка Андріана Дзюбайло отримала Кубок гідності
Дівчинка згадує: цього дня вона поверталася з тренувань з вільної боротьби і біля під’їзду знайшла чоловічу барсетку з грошима й документами. У ній було 150 тисяч гривень. Чоловік, який загубив речі, виявився їхнім сусідом.
Читайте також: «Бігали, як мурашенята»: На Львівщині 5 школярів самотужки загасили пожежу
«Не можна чужі речі брати. Коли я взяла цей гаманець, то там були документи мого сусіда і гроші. Я пішла до нього і все йому повернула. Якби документів не було, то ми б в поліцію віднесли б», – розповіла Galnet Андріана.
Бабуся Анна додає: внучка у неї добра і чесна. І по-іншому вчинити просто не могла.
«Я вчу дітей, що, якщо хтось загубив речі, то треба повернути або дати оголошення, що знайшлося загублене. Бо то є тяжка праця людини, переживання», – каже жінка.
Андріана займається вільною боротьбою. І коли 16 березня збиралася на турнір з вільної боротьби у Трускавці, то й не сподівалася, що не лише переможе на змаганнях, але й отримає Кубок гідності за те, що повернула знайдені речі.
«Несподівано було. А на змаганнях трохи було тяжко. Я три раунди боролася. Мені попалася сильна дівчинка зі Львова. Але вдалося перемогти і зайняти перше місце».
Читайте також: Школярі з Новояворівська перемогли у зимовій Гімназіаді України з біатлону
Юлія Василина
----------
2019-03-18
Показ мод, французький діджей та кольори: як Львів святкуватиме шістнадцяту «Французьку Весну»
20 березня стартує фестиваль, який буде тривати до кінця квітня
«Французька Весна» розпочнеться із унікального показу моди знаменитої французької дизайнерки Ізабель Тош. Фестиваль стане простором обміну французької та української культур, творчості, креативу.
«Французька Весна» народилася ще у 2004 році. Сьогодні вона стала українською традицією. Цього року весна розквітає у восьми містах України. Вперше для «Французької Весни» вибрали нову тематику — кольори. Ця тема дуже позитивна, вона приносить приємність. Кольори є всюди у житті, вони завжди навколо нас. Ми чекаємо цю весну, як справжню весну» — зазначає радник з питань культури та співробітництва Посольства Франції в Україні Наталі Берас.
Читайте також: «Мрію збирати великі стадіони»: Богдан Смірнов з Городка став наймолодшим діджеєм країни, який грає на вінілах
Цього року львів’яни зможуть відвідати не лише мистецькі заходи, але й лекції, пов’язані з франко-українською культурою. Гості свята зможуть прогулятися історичними місцями Львова, котрі зберегли французьку історію, побувати на спектаклях, послухати джаз та класичну музику, побувати на виставках.
Читайте також: У Львові покажуть фільми про права жінок, людей з інвалідністю та мігрантів
Додамо, що кульмінацією «Французької Весни» стане виступ та музичний перформанс французького діджея DJ Nelson 30 квітня о 20:30 на вул. Старознесенській, 24-26.
Катерина Тополюк
----------
2019-03-18
Школярі з Новояворівська перемогли у зимовій Гімназіаді України з біатлону
У загальнокомандному підсумку спортсмени з Львівщини увійшли до п’ятірки кращих шкільних команд України з біатлону
Фото: ЛОДА
“Команда школярів Львівщини 2004/2005 років народження у складі Вероніки Шевчик, Олени Городної, Володимира Кмицяка та Іван Іваника, які тренуються у дитячо-юнацькій спортивній школі “Янтар” м. Новояворівська, посіли перше місце у гонці на 27 км”.- Про це повідомляє прес-служба ЛОДА.
Там також додають, що у загальнокомандному підсумку жителі Львівщини увійшли до п’ятірки кращих шкільних команд України з біатлону.
Читайте також: 145 тисяч жителів Львівщини отримають доплати до пенсій
Загалом, у Першій Зимовій Гімназіаді України з біатлону, що тривала з 8 по 14 березня у селі Тисовець Львівської області на навчально-спортивній базі зимових видів спорту Міністерства оборони України, взяли участь учнівські команди 6 областей України та Києва. У командному заліку перемогла Сумська область, набравши 360 очок. Друге місце Тернопільська область – 261 очко. Третє місце – Чернігівська команда з 242 очками.
Читайте також: Автостанцію на площі Двірцевій перекривають: як курсуватиме громадський транспорт
Марічка Курило
----------
2019-03-18
Винахід львівських школярок увійшов до десятки найкращих в Україні у конкурсі Diamond Challenge
Школярки придумали браслет, який рятує від небезпеки людей з вадами слуху
Цієї п’ятниці, 15 березня, відбувся всеукраїнський етап конкурсу для юних винахідників Diamond Challenge Ukraine for High School Entrepreneurs, участь в якому взяли і вихованки львівського ліцею «Оріяна». Це єдиний проект із Західної України, який потрапив у фінал конкурсу. Школярки створили браслет «Hear Watch», який рятує від небезпеки людей, що не чують.
«Ми увійшли в 10 найкращих, але далі, на жаль, не вдалось. Інші команди були також дуже сильними», – розповідає Galnet авторка ідеї Анна Петришин.
Над розробкою проекту працювала ціла команда школярок-винахідниць, до якої, окрім Анни, увійшли: PR-менеджерка проекту Оксана Сташків, перекладачка проекту Настя Кітик, а також вчителька-наставниця – Ірина Жуковська.
Читайте також: «Мрію збирати великі стадіони»: Богдан Смірнов з Городка став наймолодшим діджеєм країни, який грає на вінілах
Послухати детальніше про винахід та його особливості можна ТУТ.
Загалом, зі всієї країни на конкурс зареєструвались 96 команд юних винахідників. Виконати усі вимоги конкурсної комісії до подачі проектів змогли лише 46 з них.
Мар'яна Галькович
----------
2019-03-18
У Прокуратурі Львівської області запевняють, що у них немає справи пропагандистки Олени Бойко
Як повідомили Galnet у прес-службі Прокуратури Львівської області, справу 13 березня СБУ передала до Галицького районного суду для розгляду по суті
«Кримінальне провадження не перебуває у прокуратурі. Ми здійснювали процесуальне керівництво. Прокурор буде ходити на засідання і підтримувати державне обвинувачення», – сказала речник Прокуратури Львівської області Мар’яна Мосійчук.
Читайте також: Як змінити місце голосування на виборах президента за 5 хвилин: Інструкція
Нагадаємо, у прес-службі СБУ у Лвівській області повідомили, що справу пропагандистки Олени Бойко передали до Прокуратури Львівської області.
Юлія Василина
----------
2019-03-18
Автостанцію на площі Двірцевій перекривають: як курсуватиме громадський транспорт
У Львові триває реконструкція площі Двірцевої, біля головного залізничного вокзалу
«Зона перекриття охопила автостанцію. Це означає, що всі парковки, які були заборонені минулого разу, тепер остаточно заборонені фізичним перекриттям. Потрапити на площу Двірцеву неможливо. Тепер треба ставати або на платній парковці, біля вокзалу, або розвертатись і їхати у зворотному напрямку. Більше не можна просто під’їхати і, скажімо, 15 хвилин чекати на пасажирів, бо це заблокує весь рух». – Пояснив під час брифінгу заступник директора департаменту житлового господарства та інфраструктури Львівської міської ради Андрій Білий.
Читайте також: Реконструкція площі перед Головним залізничним вокзалом: що зміниться?
За словами в.о. директора ЛКП «Львівавтодор» Оксани Єстеферової, водіїв, які порушуватимуть нові правила – штрафуватимуть.
«Нова схема погоджена з поліцією. І ми будемо співпрацювати з муніципальною вартою та з поліцією, щоб накладали штрафи на водіїв, які не дотримуються нової схеми та незважають на знаки, які тут будуть вивішані»,- уточнила Оксана Єстеферова.
Читайте також: У Стрийському районі за реконструкцію школи готові заплатити понад 7 мільйонів
Додамо, що міські автобуси та трамваї курсуватимуть до вокзалу без змін. За попередніми прогнозами департаменту ЖКГ, трамваї мають курсувати ще принаймні місяць. Натомість нововведення чекають інші автобуси:
«Усі міжнародні рейси будуть відправлятись з парковки біля вокзалу. Автобуси на Трускавець і Моршин теж будуть вирушати з парковки вокзалу – біля зупинки громадського транспорту.
Усі інші автобуси , які зараз курсують до автостанції на Двірцевій, будуть перенесені на Приміський вокзал. Трамваєм чи автобусом можна буде під’їхати до вокзалу. Трамваї курсуватимуть ще місяць-півтора».- Пояснив Андрій Білий.
Читайте також: У Львові покажуть фільми про права жінок, людей з інвалідністю та мігрантів
Наразі на площі Двірцевій зняли бруківку, демонтують фонтан, замінюють колектор та починають заміну водогонів і комунікаційних мереж.
На реконструкцію площі Двірцевої передбачили два роки. Нагадаємо, у тендері на реконструкцію площі Двірцевої перемогла компанія «Онур», яка запропонувала найменшу суму, необхідну для проведення всіх робіт, – 165,5 млн грн.
Читайте також: «Ями проїхати можна лише танком», – у Львові просять відремонтувати вулицю Данила Апостола
Марічка Курило
----------
----------
2019-03-19
«Тут немає зайвої субординації»: як презентували Львівський кластер освіти та креативності
Напередодні у Львові презентували неформальну освітню організацію, пріоритетом якої є якісна освіта
Свою роботу кластер розпочав минулоріч, працювали у різних напрямах: розвиток підприємництва, критичного мислення, вивчення англійської мови, інтернетизація шкіл та створення інклюзивного середовища. Результати діяльності ретельно проаналізували та обрали ті сфери, які надалі потребують найбільше уваги.
Головний ініціатор створення Львівського кластеру освіти та креативності Андрій Москаленко зазначив, що для успішного майбутнього львів’ян та міста, діяльність кластера має бути активнішою та яскравішою.
«Що дає кластер? Ректори, громадські організації, школи завжди мають між собою якісь зустрічі, на яких вони проговорюють ті чи інші питання. Є така річ, коли за одним круглим столом формально чи не формально зустрічаються школи, університети, неформальні ГО і там нема головнішого, а головніший там завжди той, хто просто драйвовіший, активніший і хто має сильнішу ідею, той і заряджає. Це насправді велика цінність у тому, що тут немає зайвої субординації, бо зараз ми говоримо про енергію», – додав він.
Читайте також: Шестикласниця з Трускавця знайшла 150 тисяч гривень і повернула їх власнику
Співзасновники кластеру розповіли про минулорічні результати, поділилися своїми планами на майбутнє та окреслили головні цілі:
Мар'яна Галькович
----------
2019-03-19
Дворічний хлопчик з Мостиського району помер від ускладнень кору: що відомо
Сьогодні, 19 березня, у реанімаційному відділенні Львівської обласної інфекційної лікарні помер дворічний хлопчик з Мостиського району
Дитина перебувала у лікарні з 23 лютого. У хлопчика діагностували коровий енцефаліт та пенвмонію. Дитину медикам врятувати не вдалось. Про це у коментарі Zaxid.net повідомив завідувач відділення інтенсивної терапії Львівської обласної інфекційної лікарні Віктор Токарєв.
«Ускладнення кору були несумісні з життям. Це ураження енцефалітом, ураження центральної нервової системи, ураження дихальної системи – пневмонія. Тяжкий гепатит, міокардит»,- пояснив медик.
Читайте також: У прокуратурі розповіли деталі про вбивство прикордонника у Мостиськах
За словами заступника директора обласного Лабораторного центру – Олега Когута, хлопчик та його старший брат заразились від матері. Старшу дитину виписали напередодні. ЇЇ життю, кажуть медики, нічого не загрожує.
Як повідомила у коментарі Galnet головна епідеміологиня Львівщини Наталія Тімко, сьогодні померлому хлопчику робитимуть розтин. За його результатами лікарі зможуть повідомити більше інформації.
Читайте також: У Львові пожежу в гуртожитку гасило 39 вогнеборців (Відео)
Марічка Курило
----------
2019-03-19
Школярам Дрогобича дозволили їздити безктоштовно у громадському транспорті
Але один день в тиждень учням доведеться платити
Рішення прийняв сьогодні, 19 березня, виконавчий комітет Дрогобцької міської ради.
«До нас неодноразово звертались батьки, діти яких у позашкільний час відвідують різноманітні секції та гуртки і повертаючись додому у вже вечірній час не могли скористатись правом безкоштовного проїзду. Тому зараз ми змінюємо час пільгового проїзду школярів, аби вони мали змогу безперешкодно навчатись та розвиватись», — сказав міський голова Дрогобича Тарас Кучма.
Тепер пільговий час проїзду школярів у громадському транспорті Дрогобича триватиме з 7:30 до 20:30 впродовж начального року. Школяреві обов’язково мати зі собою учнівський квиток.
Читайте також: Картка дрогобичанина: Коли чекати та які функції виконуватиме
Начальний рік, включає термін з 1 вересня по 30 червня з понеділка по суботу. У неділю учні зобов'язані сплачувати за проїзд на загальних підставах. Рішення вступає в дію з 21 березня 2019 року.
Нагадаємо, до цього часу пільговий час проїзду школярів у громадському транспорті Дрогобича тривав з 8:00 до 9:30 та з 13:00 до 16:30.
Юлія Василина
----------
2019-03-19
На Бродівщині у школі навчається одна дитина
Це Батьківська ЗОШ 1 ступеня
І у Львівській області ще є десяток шкіл, де вчиться 10 і менше дітей. У Департаменті освіти і науки ЛОДА кажуть: якість освіти школярів тоді знижується в рази.
Читайте також: Міська рада висунула ультиматум власнику аптеки «Під святим Миколаєм»
«У нас є школа, де навчається одна дитина. Про яку якість освіти, комунікації можна говорити. Це неправильно. Потім важко цим дітям соціалізуватися у великій школі», – каже директор Департаменту Любомира Мандзій.
 
Заклади загальної середньої освіти
Буський
Безбродівська ЗОШ І ст. – 10 уч.
Бродівський
Микитівська ЗОШ І ст. – 7 уч.
Салащанська ЗОШ І ст. – 8уч.
Батьківська ЗОШ І ст. – 1 уч.
Дрогобицький
Волянська ЗОШ І ст. – 7уч.
ЗОШ І ст. Гаї Бійничі – 5 уч.
Майданівська ЗОШ І ст. – 7уч.
Ортиницька ЗОШ І ст. – 5уч.
Підмонастирецька ЗОШ І ст. – 5уч.
Сілецька ЗОШ І ст. – 5 уч.
Монастир – Лішнянська – 5уч.
Жидачівський
Дубравська ЗОШ І ст. – 5уч.
Чертізька ЗОШ І ст. – 5 уч.
Которинська ЗОШ І ст. – 3уч.
Старосільська ЗОШ І ст. – 7 уч.
Ходорівська
Рудківцівська ЗОШ І ст. – 8 уч.
Жовківський
Гута – Обединська ЗОШ І ст. – 6 уч.
Золочівський
 
Кругівська ЗОШ І ст. – 6 уч.
Трудовацька ЗОШ І ст.- 5 уч.
Бужківська ЗОШ І ст. – 10 уч.
Княжівська ЗОШ І ст. – 10 уч.
Солонківська ОТГ
Малечківський НВК – 10 уч.
Радехівський
Торківська ЗОШ І ст. – 8 уч.
Ст. Самбірський
Росохівська ЗОШ І ст. – 5 уч.
Волошинівська ЗОШ І ст. – 8 уч.
Смеречківська ЗОШ І ст. – 8 уч.
Тур’є-Горішнянська ЗОШ І ст. – 8 уч.
Новоміська ОТГ
Нижня Вовча ЗОШ І ст. – 9 уч.
Сокальський
Тяглівська ЗОШ І ст. – 8 уч.
Цеблівська ЗОШ І ст. – 7 уч.
Шарпанецька ЗОШ І ст. – 7уч.
Жужилянська ЗОШ І ст. – 8 уч.
Самбірський
Никловицька ЗОШ І ст. – 10 уч.
І закликає батьків переводити дітей в опрні школи, які є поблизу.
«У нас є мережа опорних шкіл, де є класні умови навчання, класне освітнє середовище, класні вчителі й умови розвитку для цієї дитини. Також є 343 автобуси, які можуть довезти дітей до опорних шкіл. Зазвичай вчителів, які працювали у цих школах, також переводять до навчальних закладів, куди перевели їхніх учнів», – пояснює пані Любомира.
Щоб перевести дітей, а за ними й вчителі, потрібно спершу звернутися до місцевих органів влади, територіальної громади чи районної ради. Ініціаторами такого звернення можуть бути як батьки, так і вчителі.
Юлія Василина
----------
2019-03-19
Посеред снігів та айсбергів: на станції «Академік Вернадський» відкриють виборчу дільницю
Вона буде найвіддаленішою виборчою дільницею України. Від Києва – це 15 тисяч кілометрів
31 березня тут голосуватимуть 34 особи – 11 учасників постійної експедиції, т.зв. зимівники, які перебувають на станції цілий рік, а також 23 науковці сезонної експедиції, які прибули наприкінці січня.
Про це йдеться на сайті Національного антарктичного наукового центру.
Станції «Академік Вернадський» є спецдільницею, адже зі зрозумілих причин виборча процедура в такому важкодоступному місці має свої особливості. Зокрема, полярники використовують не «живі» бюлетені, а їх роздруковані скан-копії, які напередодні надсилає ЦВК. У день виборів у найбільшому приміщенні станції – їдальні – встановлюють саморобну кабінку для голосування та урну. Відтак у присутності всіх членів експедиції відбувається підрахунок голосів.
Читайте також: За селфі у кабінці для голосування можна загриміти за ґрати
Виборча комісія створять з числа полярників.
Документи у форматі скан-копій оперативно передають зі станції до ЦВК.
Учасники українських антарктичних експедицій мають можливість реалізувати своє виборче право на антарктичній станції «Академік Вернадський», починаючи з 1998 року. Вони можуть взяти участь в обранні Президента та парламенту (голосувати за списки партій), проте не голосують за кандидатів e мажоритарних округах та не беруть участі у місцевих виборах.
Юлія Василина
----------
2019-03-19
Автобус №28 У Львові буде їздити довше
Львівське комунальне автотранспортне підприємство №1 зробило заяву
“Львівське комунальне автотранспортне підприємство №1 продовжує рух автобусів на маршруті №28 у вечірній час. З середи, 20 березня, час роботи автобусів на маршруті №28, який сполучає вул. Варшавську та селище Рудне, буде продовжений”. – Про це повідомляє АТП-1 на своєму офіційнмоу сайті.
В АТП пояснюють, зі середи останній автобус вирушатиме з вул. Варшавської о 22:05.
Читайте також: Міська рада висунула ультиматум власнику аптеки «Під святим Миколаєм» у Львові
Марічка Курило
----------
2019-03-19
Житель Дрогобича виграв мільйон гривень
Це вже дев'ятий мільйонер цього року
Під час розіграшу 1023-го тиражу, 17 березня 2019 року, у Великій грі було виграно 1 000 000 гривень. Приз трапився у категорії “три горизонталі з однією пільговою підковкою”. Виграшний білет №0377460 придбали у Дрогобичі Львівської області у магазині “Спортліга”, розташованому за адресою: вул. Пилипа Орлика, 9.- Про це повідомляє “Лото-Забава”, передають Факти.
Переможець став 321-м щасливчиком на лічильнику “Лото-Забава” і дев'ятим цього року. Власника щасливого квитка запрошують до столиці. Там йому дадуть титул почесного учасника “КЛУБУ МІЛЬЙОНЕРІВ “М.С.Л.”
Читайте також: Шестикласниця з Трускавця знайшла 150 тисяч гривень і повернула їх власнику
Андрій Теплий
----------
2019-03-19
Мешканці 97% львівських багатоповерхівок можуть регулювати подачу тепла самостійно
Як це робити – навчать у «Львівтеплоенерго» 
Незважаючи на плюсову температуру на вулиці, опалювальний сезон у Львові триває. Однак, якщо в оселі вам занадто тепло, порадившись зі сусідами, ви можете регулювати подачу опалення в будинку самостійно. Це також допоможе зекономити кошти.
«Зараз стоїть питання місцевого дорегулювання. Регулювати можна лише повністю вимкнувши та ввімкнувши подачу опалення – проміжного варіанту немає, оскільки немає автоматичного регулювання», – каже начальник експлуатаційно-диспетчерської служби ЛМКП «Львівтеплоенерго» Дмитро Романків.
Для регулювання подачі опалення радять обрати відповідального мешканця, який буде слідкувати за температурним режимом та вмикати/вимикати подачу тепла.
«Якщо люди хочуть зекономити, вони можуть вибрати собі відповідальну особу, яка в теплу погоду може прийти і закрити на прямій засувку. Прикривати її ми не рекомендуємо, бо таким чином пошкоджується дороге обладнання. В деяких випадках люди прижимають цю засувку і, виходить, що тепло нерівномірно розповсюджується по всьому будинку. Засувку на зворотньому трубопроводі ми не рекомендуємо зачіпати, тому що це може створити небезпеку заповітрення», – пояснює начальник теплових мереж Шевченківського району Руслан Герега.
Читайте також: Шестикласниця з Трускавця знайшла 150 тисяч гривень і повернула їх власнику
Людей, які зголосяться виконувати таку функцію у своєму будинку, просять звертатися у ЛМКП «Львівтеплоенерго» та обіцяють навчити правильно регулювати подачу тепла.
Мар'яна Галькович
----------
2019-03-19
Міська рада висунула ультиматум власнику аптеки «Під святим Миколаєм»
Якщо упродовж тижня не поверне історичні меблі – чиновники шукатимуть правди у суді
Управління охорони історичного середовища вимагає від власника історичної аптеки «Під святим Миколаєм» на вул. Грушевського, 23 відреставрувати фасад і повернути історичні меблі. У приміщенні днями відкрився супермаркет «Рукавичка». Власнику та орендарю дали тиждень на виконання вказівки.
«Власник приміщення раніше зобов’язався зберегти ті елементи, які мали цінність. Однак зберіг їх у своєрідний спосіб: частину реставрував, а решта досі перебуває у реставраційних майстернях. Очевидно, якщо власник не погодиться повернути все до попереднього стану, тобто відновити, то тоді буде позов до суду. Крім того, власник приміщення вже оплатив штраф. Правда, дуже незначний», – розповіла очільниця управління історичного середовища Лілія Онищенко.
Торік у грудні адміністративна комісія при виконкомі Львівської міськради наклала максимальний штраф у розмірі 1700 гривень на ТзОВ «Під святим Миколаєм» за знищення історичного екстер’єру, зокрема, демонтаж антикварних меблів. У мерії неодноразово наголошували, що прикладуть усіх зусиль для збереження аптеки.
«Ми дали орендарю і власнику тиждень на процес перемовин. Тиждень триває. Наша позиція чітка: вони мають відреставрувати фасад будинку і повернути меблі, яких там немає. За попередньою інформацією, завтра (20 березня – Ред.) ці меблі буде повернуто в управління охорони історичного середовища. Якщо питання не буде вирішено протягом тижня, ми звертатимемось до суду», – додав заступник міського голови Львова з питань розвитку Андрій Москаленко.
Нагадаємо, аптеку «Під святим Миколаєм» на вул. Грушевського, 23 відкрили у 1926 році. Приміщення оздоблене ліпниною із зображенням трав та змії з терезами. Аптека працювала до 2016 року.
Фото: Galnet
Читайте також: Автостанцію на площі Двірцевій перекривають: як курсуватиме громадський транспорт
Орест Дрималовський
----------
----------
2019-03-20
Школярів з Львівщини, які загасили пожежу, рятувальники навчили користуватись брансбойтом (ВІДЕО)
У Міжнародний день щастя хлопці завітали до львівських рятувальників
Хлопці зі смт.Красне на Львівщині на початку березня самостійно загасили пожежу – горіла суха трава в полі і молодий сад. Максим Гірняк, Віталік Кахнич, Назар Кузьма, Дмитро Пронишин та Назар Пристанський не побоялися вогню і загасили пожежу. За сміливість їх нагородили грамотами, а сьогодні до себе в гості запросили львівські рятувальники.
Читайте також: Боніта стала першим донором у Львівському банку крові для тварин
Хлопці мали можливість відчути себе у ролі вогнеборців. Рятувальники навчили їх користуватися брандспойтом – пожежним стволом.
Юлія Василина
----------
2019-03-20
«Виходжу прибирати навіть у відпустці»
Володимира Катинського обрали найкращим двірником Львова – разом з дружиною він вирушить у подорож чотирма європейськими містами
Світло у вікні квартири Володимира Катинського кожного ранку загоряється першим. Йому – 72. Поки сусіди додивляються останні сни, чоловік одягає робочу форму, бере мітлу, шуфельку, відро і йде наводити лад на своєму робочому місці. Вже 13 років він працює двірником. Мешканці будинку №4 на вулиці Мазепи подали пана Володимира на конкурс «Найкращий двірник Львова-2019». Навіть розвішали оголошення на дверях під’їздів з проханням підтримати його кандидатуру.
– Я про то нікого не просив! – відразу заперечує Володимир Катинський. – Можете запитати будь-кого у будинку. Прийшов у ЖЕК, а мені кажуть: ви перемоги. Я посміявся та й пішов працювати. Аж потім мені подзвонили з міської ради, сказали прийти на нагородження.
Проголосувати нікого не просив – можете запитати будь-кого у будинку
Ані за перебігом голосування, ані за його результатами Володимир Катинський стежити не міг – інтернетом не користується. Конкурс проводився з 1 по 14 березня на Facebook-сторінці «Гаряча лінія міста Львова». Від мешканців надійшло 156 пропозицій. На перемогу у такому великому конкурсі пан Володимир навіть не сподівався. А коли дізнався про приз – чотириденний тур у Краків, Відень, Прагу та Будапешт – відразу спробував відмовитись. Мовляв, у мене ж навіть закордонного паспорта немає!
Чоловіка переконали вже на нагородженні. Біометрику йому і дружині Ользі (вона, до речі, теж працює двірничкою) виготовлять вже найближчим часом. Пара живе разом вже 40 років. За кордоном не були ні разу. Раніше відпустку обоє проводили на Донеччині. Їздили в гості до сестри пана Володимира. Останні 5 років на Донбас не навідуються – їх розділила війна.
– Моя сестра живе на тому боці, окупованому, – веде далі Володимир Катинський. – Переїжджати відмовилася. Каже, тяжко лишити господарство. Кури, качки, поросята
 Кухню її розбомбили, відбудовувати допомагав «Червоний Хрест». Вчора з нею зідзвонювався – зв’язок зовсім кепський. Ніби голос чую, але нічого розібрати не можу
На перемогу у конкурсі пан Володимир навіть не сподівався. А коли дізнався про приз – чотириденний тур у Краків, Відень, Прагу та Будапешт – відразу спробував відмовитись. Мовляв, у мене ж навіть закордонного паспорта немає!
Батьків Володимира Катинського примусово виселили з Дрогобиччини у 1951-му. Тож своє дитинство і юність він провів серед донбаських териконів. Далі – два з половиною роки армійської служби в далекому Іркутську. Після повернення влаштувався завідувачем клубу у селі під Маріуполем. Заслужив такий авторитет, що звільнявся тільки за сприяння районного прокурора.
З дружиною Ольгою теж познайомився на Донеччині. Вона продавала у буфеті при заводській їдальні. Після одруження вирішили повернутись до Львова.
– Роботи у місті не було, – каже Володимир Катинський. – Дружина влаштувалась двірничкою, а я – апаратником водних процедур на шкірзаводі. Тоді ще двірникам давали квартири. Так ми й отримали житло.
Робота двірника нелегка. Особливо – взимку та восени. Аби відчистити тротуари від снігу чи опалого листя, доводиться прокидатись о пів на п’яту
Вийшовши на пенсію, сидіти вдома відмовився. І теж подався у двірники. На роботу кожного ранку виходить разом з дружиною. Каже, робота нелегка. Особливо – взимку та восени. Аби відчистити тротуари від снігу чи опалого листя доводиться прокидатись о пів на п’яту. Його робочий день триває з шостої по десяту ранку. Далі – короткий відпочинок і обід. Друга черга прибирання – з другої до п’ятої по обіді.
Відпустки за останні 5 років Володимир та Ольга проводять вдома. Про подорожі навіть не думають – на місяць двірник отримує на руки 3600 грн.
– Сидіти вдома довго не можу – виходжу прибирати навіть у відпустці, – усміхається чоловік. – Бо ніхто замість мене роботи не зробить. Кілька днів пропустиш, а роботи навалиться стільки, що потім не розігну спини
Фото Ореста Дрималовського і прес-служби Львівської міської ради
Читайте також: День щастя: львівські рятувальники показали захоплені фото дітей, які знайомляться з професією
Орест Дрималовський
----------
2019-03-20
Здоров’я, усмішки і підвищення зарплати: львів’яни розповіли, що робить їх щасливими
Сьогодні, 20 березня, святкують Міжнародний день щастя. Galnet дізнався у львів'ян просто на вулиці, що для них щастя
 —  Людина щаслива у будь-якому віці. Я вже на пенсії, для мене формула щастя — це міцне здоров’я. Також душа радіє, коли гарна погода. Сонечко — це також щастя для мене, воно підіймає мені настрій. Не потрібно чекати щасливого моменту, потрібно робити його самостійно. Наприклад, комусь сказати добре слово. Коли хтось щасливий, то і ви будете щасливі поруч, — розповідає продавчиня квітів пані Ярослава.
 — Для мене формула щастя — це мати весла, рятувальний круг та гребти по життю поруч з людьми, які тебе оточують», — прокоментував один з компанії хлопців, яких ми зустріли на Площі Ринок, — Стас.
Читайте також: У 85 львівських автобусах є безкоштовний Wi-Fi
 — Щастя, як грошей, ніколи багато не буває. Моя формула щастя досить проста — це коли ти просто прокинувся вранці. Коли людина здорова, то вона щаслива. Щастя — це коли є поруч з тобою люди. Щастя — це усмішки людей, вони надихаю, — розповідає охоронець пан Іван.
 — Не секрет, що в кожного поняття щастя та його прояви різні: від гарної погоди до здійснення мрії всього життя. Щастя – це внутрішній стан. Для мене він у постійному розвитку та пошуку нових можливостей, нових знайомств, нових емоцій, — поділився студент НУ ЛП Денис.
Читайте також: День щастя: львівські рятувальники показали захоплені фото дітей, які знайомляться з професією
 — Щастя — це коли в сім’ї всі здорові, тоді є щастя.Також мене щастя, коли у моєї дитини все добре, коли на роботі все вдається, коли підвищують зарплату, — розповідає пані Тетяна.
 — Тяжко говорити про щастя, це філософське запитання. Щастя — це коли ти знаєш, що тебе вдома чекають і тобі хочеться повертатися. Щастя — це коли батьки пишаються тобою. Щастя — це коли ти радієш життю і тебе нічого не хвилює. Кожного дня мене робить щасливим кохана людина, коли вона поруч, — каже студент Львівського державного університету внутрішніх справ Любомир.
Читайте також: У Львівському історичному музеї буде електронний квиток: Як придбати
Додамо, Міжнародний день щастя святкують щороку 20 березня з 2012 року. В липні 2006 року був введенний Міжнародний індекс щастя для відображення добробуту людей і стану навколишнього середовища. В Україні існує місто Щастя також чимало населених пунктів мають похідну назву від слова «щастя».
Всі фото Катерини Тополюк.
Катерина Тополюк
----------
2019-03-20
Боніта стала першим донором у Львівському банку крові для тварин
Сьогодні у Львові запрацював перший у Західній Україні банк крові для тварин
У банку вже навіть з’явилися перші донори і, відповідно, перша кров, яка може врятувати життя інших чотирилапих. 
Директорка ЛКП «Лев» Оксана Кошак каже, що ще рік тому створення цієї установи для неї та її однудумців було мрією, а нині вони вже можуть працювати і рятувати життя сотень тварин щомісяця.
«На 275 тисяч гривень ми закупили обладнання, щоправда ще за все не розрахувалися – 92 тисячі маємо доплатити за центрифугу. Але ми подумали, чому обладнання має стояти до того часу, поки ми добираємо всі кошти, коли воно вже зараз може рятувати життя? Відповідно, від сьогодні ми маємо змогу переливати кров тваринам, які того потребують», – додає пані Оксана. Вона сподівається, що до донорства львів’яни долучатимуться не менш активно, як до збору коштів на обладнання. 
 
У Львові зараз діє обов’язкова ідентифікація для тварин і, станом на сьогодні, у базі зареєстровано вже близько 14 тисяч домашніх улюбленців. Їхні власники можуть додати до анкет дані про групу крові та інформацію про те, чи можуть ці тварини стати донорами.
Для донорів створили також спеціальну базу даних, яка, до слова, охоплює вже 20 реєстрів по всій Україні:
«Якщо буде потреба у рідкісній групі чи великій кількості крові, інформацію про донорів можна буде легко знайти на сайті по пошуку», – пояснює її розробник Віктор Копач.
Читайте також: Можуть з’явитись проблеми зі шлунком та серцем: львівська стоматологиня про наслідки неправильного догляду за зубами
Та найбільше тішить засновників банку крові для тварин те, що у них вже з’явилися перші донори. Кров своїм чотирилапим друзям пожертвувала собака-терапевт, яка працює з особливими дітками – Боніта. Детальніше про це розповіла її власниця Євгенія:
«Це не перший наш досвід донорства. Боніта уже двічі рятувала життя, але це було пряме переливання крові. Я знаю, наскільки це насправді важливо, бо бувають випадки, коли від цього залежить життя, – каже вона. – Собаки не можуть зголоситися самі бути донором, й можливо, для них це не найкраща процедура, але ми як власники собак повинні розуміти, що наші тваринки теж можуть бути під загрозою і ми маємо бути щирі, ми маємо дарувати життя, власне, кров дарує життя так само, як і у людей».
 
Євгенія також додала, що процедуру Боніта перенесла спокійно та без жодних проблем.
До слова, зараз в Україні функціонує всього лише один банк крові для тварин – у Києві, тож відкриття такої установи у Львові є справді знаковою подією.
 
Мар'яна Галькович
----------
2019-03-20
Біля Городка пожежа – горить суха трава (ФОТО)
Рятувальникам повідомлення про пожежу надійшло близько 15:30
Очевидці зафіксували все на фото.
«Горить суха трава. Хтось її підпалив. По площі займання зараз незрозуміло. Наші підзрозділи працюють. Коли ліквідують, то будемо бачити», – підтвердив Galnet речник ДСНС у Львівській області Віталій Туровцев.
Читайте також: На Львівщині ремонтують аварійний міст через Дністер (ФОТО)
Від початку року на Львівщині було вже 452 пожежі сухої трави. Основними причинами виникнення таких пожеж є підпали або необережне поводження з вогнем.
Юлія Василина
----------
2019-03-20
На Львівщині військового знайшли мертвим
Тіло хлопця виявили на залізничній колії
Військовому був 21 рік. Інформацію про це Galnet підтвердили у Військовій прокуратурі Західного регіону. Наразі невідомо чи це було самогубство, чи умисне вбивство, чи нещасний випадок.
«Сьогодні вранці (20 березня – прим.автора) поступило повідомлення, що на залізничній колії виявлено тіло 21-річного військовослужбовця, який загинув від наїзду поїзда. На даний час проводяться слідчі дії. Процесуальне керівництво здійснює військова прокуратура Львівського гарнізону. Також внесено відомомсті до ЄРДР за статею 115 Кримінального кодексу України, тобто умисне вбивство», – речник військової прокуратури Західного регіону Юлія Галущак.
Читайте також: «Не завжди кулаки та побої»: З якими проблемами найчастіше звертаються до львівської сімейної радниці
Родом хлопець був з Миколаївського району, що на Львівщині.
Юлія Василина
----------
2019-03-20
На Львівщині ремонтують аварійний міст через Дністер (ФОТО)
Цей міст є важливою частиною траси державного значення Н-13 Львів - Самбір - Ужгород
У селі Тершів Львівської області триває ремонт аварійного моста через річку Дністер, повідомили у прес-центрі Служби автомобільних доріг. Роботу розпочали ще у 2018 році. Станом на зараз, працівники підрядника розібрали існуюче дорожнє покриття, облаштували його накладною плитою та влаштували перехідні плити на одній зі смуг руху.
Наступними завданнями є: 
Читайте також: Можуть з’явитись проблеми зі шлунком та серцем: львівська стоматологиня про наслідки неправильного догляду за зубами
До слова, на замовлення Служби автомобільних доріг у Львівській області та за результатами електронних торгів ремонтні роботи виконує товариство з обмеженою відповідальністю «Лд-ГАЛБУД».
Нагадаємо, на Жидачівщині зараз споруджують ще один міст через річку Дністер.
 
Мар'яна Галькович
----------
2019-03-20
«Не завжди кулаки та побої»: З якими проблемами найчастіше звертаються до львівської сімейної радниці
Свою роботу перша у Львові та області сімейна радниця Надія Філінська розпочала у листопаді минулоріч
Щовівторка до неї звертаються люди, які є жертвами насильства у власній сім’ї. Galnet поспілкувався з сімейною радницею і дізнався, з якими проблемами найчастіше доводиться працювати Надії та фахівцям, які співпрацюють з нею. 
– Одним з найпоширеніших питань, з яким звертаються, є виселення другого з подружжя зі житла. Тобто після розлучення хтось прописаний в помешканні і не збирається поступатися. Тож з’являються питання, як виселити і як позбавити людину права користування. Вони не мають права власності, але після розлучення далі претендують на житло.
Дуже часто, за словами пані Надії, у її клієнтів виникають питання щодо нарахування аліментів:
– Цікавляться, яким чином нараховуються аліменти, якщо той, хто їх має сплачувати не працює. Не завжди зрозуміло для батьків, як вираховують суму аліментів, коли вона залежить від розміру середньої заробітної плати по регіону.
Читайте також: Вбивство прикордонника: 20-річного солдата затримали на 2 місяці
Такі запитання сімейна радниця вважає простими, адже дуже часто звертаються ті, хто щодень страждають від жорстокості та насильства у сім’ях. Принагідно нагадує, що існують різні види домашнього насильства:
– Люди знають, що існує термін «психологічне насилля», коли не завжди кулаки та побої. Але в нас у законі ще психологічне насилля, а тим більше економічне насилля прописане, але не завжди розглядається. Були в нас і випадки економічного насилля, коли чоловік контролював кожен крок і всі видатки своєї дружини. Жінка змушена була звільнятися з трьох робіт, тому що він приходив на роботу і влаштовував там скандали. Якщо вона затримувалася на 5 хвилин – відбувався психологічний тиск. За годину часу в неї могло бути від нього 87 пропущених викликів.
Однак, більшість сімейних перипетій відбуваються саме довкола дітей. Одну з таких історій пані Надія коротко переповіла Galnet:
– Зверталася до нас жителька області, вона з чоловіком розлучена, в родині підростає двоє маленьких дітей. Колишній чоловік неодноразово вчиняв насильницькі дії психологічного і фізичного характеру. Був випадок, коли у дозволені години цей чоловік взяв дітей у холодний час і вони захворіли, що потягнуло за собою скандали. Жінка подала до суду, аби обмежити його право спілкування з дітьми, але суд першої інстанції відмовив – зараз чекаємо розгляду апеляційного суду.
І такі випадки, де діти фактично стають заручниками стосунків своїх батьків – непоодинокі:
– Буває, що батько бере дитину на час відвідин і просто не повертає її додому. У нас були такі три випадки, коли чоловік просто дзвонить і каже: «Все, дитина тепер буде жити зі мною». Юридично це не може характеризуватися як викрадення, тому що батько і мати навіть після розлучення є рівні в своїх правах, але якщо є рішення суду й опікунської ради про те, що є певні терміни відвідування і так далі – вони мають бути дотримані. Знову ж таки, якщо не є встановлено місце проживання дітей, а дуже часто в позовних заявах при розлученні забувають це вказати і, відповідно, другий з батьків користується цим. Поліція в таких випадках зараз є, можна сказати, безсильна. 
Читайте також: Книгу скарг відмінили: куди звертатися мешканцям Львівщини та як безпечно купувати товар в Інтернеті?
За статистикою, до сімейної радниці частіше звертаються жінки, але не гребують допомогою й чоловіки – їх близько 20% від загальної кількості клієнтів. Надія Філінська каже, що намагається допомогти кожному тим, чим може, якщо ж питання виходить за межі її компетенції – скеровує клієнтів до фахівців. 
 
Мар'яна Галькович
----------
2019-03-20
Оператори ГРМ оскаржать результати перевірки НКРЕКП
Оператори газорозподільних мереж не згодні з висновками перевірок щодо приведення газу до стандартних умов, які провела Національна комісія, що здійснює державне регулювання у сферах енергетики та комунальних послуг і будуть їх оскаржувати
Станом на 19 березня НКРЕКП завершила перевірку перших трьох операторів ГРМ за фактом правомірності приведення обсягів газу до стандартних умов для побутових споживачів. За результатами такої перевірки представники НКРЕКП склали акти. Вони не були підписані операторами ГРМ і будуть оскаржуватись. Цікаво, що всі вони написані за єдиним шаблоном і першими інформацію про зміст цих актів отримали не Оператори ГРМ, а представники державного монополіста НАК «Нафтогаз України».
Читайте також: Тариф «Львівгазу» на розподіл газу є планово збитковим
Газорозподільні компанії не погоджуються із висновками комісії і впевнені, що повністю діють в правовому полі. Приведення обсягів природного газу до стандартних умов продиктовані вимогами наступних нормативно-правових актів:
Читайте також: “Львівгаз збут” від вартості поставленого газу отримує лише 2 %
Оператори ГРМ також звертають увагу, що акти перевірки НКРЕКП не заперечують законність дій компаній. НКРЕКП лише констатує що, на думку регулятора в тарифах на розподіл природного газу вже врахована різниця в обсягах через неприведення газу до стандартних умов. Однак, зібрані дані Асоціацією газового ринку України і розрахунки ВТВ, надані Операторами ГРМ, свідчать про зворотнє.
«Сьогодні обсяг ВТВ занижено на 570 млн куб м. або приблизно на 40% для всіх Операторів ГРМ в Україні. В ньому не враховані витрати на приведення обсягів газу до стандартних умов. Тому застосування коефіцієнтів обґрунтовано і зумовлено незавершеним реформуванням газового ринку. Зокрема, не відбувся перехід на розрахунки за газ в енергетичних одиницях. Через це Оператори ГРМ і споживачі газу стали заручниками недореформованого ринку», – говорить Віктор Горда, голова правління ПАТ Чернівцігаз .
Через занижену вартість газу для ВТВ лише збитки газорозподільних компаній, які працюють під брендом РГК за 2015 – 2018 рр. Оцінюються в 9,5 млрд грн. Для порівняння річна тарифна виручка цих газорозподільних компаній складає 8,8 млрд грн без ПДВ.
Читайте також: Минулоріч «Львівгаз» повірив майже 19 тисяч лічильників
Довідка: Регіональна Газова Компанія – сервісна компанія, що надає послуги з фінансового, юридичного, технологічного консалтингу. Клієнтами компанії є постачальники газу в 16 регіонах країни, а також 19 газорозподільних компаній, на обслуговуванні яких перебуває понад 200 тис. км газопроводів і 8 млн побутових споживачів газу.
Андрій Теплий
----------
----------
2019-03-21
Уляна Супрун розповіла, як захистити психічне здоров’я перед виборами
Люди, яких вражає передвиборче загострення, можуть поводитися у стилі невільних радикалів — імпульсивно та неадекватно, каже очільниця Міністерства охорони здоров’я
Найближчі тижні будемо не раз спостерігати прояви передвиборчого загострення. Люди, яких воно вражає, можуть поводитися в стилі невільних радикалів — імпульсивно та неадекватно, порушуючи чужі кордони й навіть змушуючи вас почуватися в небезпеці.
Про це розповіла в.о. міністра охорони здоров’я Уляна Супрун. Ось декілька її порад, які допоможуть скласти свій план дій та захистити психічне здоров’я:
▪ Зберігайте спокій. Маніпулятори мають арсенал прийомів, щоби вивести людину з рівноваги. Це може бути крик, активні рухи, груба поведінка чи вигукування особистих образ. Що можна зробити в такому випадку:
▪ Встановіть міцні особисті кордони. Це ваші залізні принципи й правила, які не можете порушувати ані ви, ані будь-яка стороння особа. Якщо ви триматимете оборону навколо власних принципів — вас буде складно вивести з рівноваги.
▪ Інколи знахабнілих людей потрібно «повернути в реальність». Варто нагадати, що їхня поведінка неприпустима та може мати негативні наслідки. Але в цьому випадку важливо не відповідати агресією на агресію.
▪ Підвищення голосу, вказування пальцями чи зневажливе звертання можуть погіршити ситуацію. Краще розмовляйте низьким та спокійним голосом, не намагайтеся перекричати людину, звертайтеся до неї лише після того, як вона виговориться.
▪ Коли надії на конструктивне обговорення взагалі не залишилося, ігноруйте неадекватну поведінку та уникайте будь-якого контакту.
«Люди, які поводяться неадекватно, можуть мати психічні проблеми чи розлади. Не варто звинувачувати їх за таку поведінку, адже ви можете не знати, що зараз відбувається в їхньому житті. Найкращі дії в цьому випадку – порадити звернутися до лікаря та за можливості допомогти людині отримати фахову допомогу», – каже Уляна Супрун.
Також очільниця МОЗу радить подбати про себе. Спілкування з агресивною людиною може стати причиною додаткового стресу, погано вплинути самопочуття та настрій.
«Не дозволяйте негативу залишатися з вами — вийдіть на прогулянку чи пробіжку, поговоріть з близькою людиною», – додала в.о. міністра.
Читайте також: Львівщина втратила лідерство за рівнем захворюваності на кір
Орест Дрималовський
----------
2019-03-21
У Львові стартувала «Французька Весна»: як це було
Відкриття «Французької Весни» у Львові відбулося 20 березня. Фестиваль став українською традицією, яка народилася ще 2004 році.
 — Вперше для «Французької Весни» обрали нову тематику — кольори. Ця тема дуже позитивна, вона приносить приємність. Кольори є всюди у житті, вони завжди навколо нас. Ми чекаємо цю весну, як справжню весну, —  розповідала на відкритті радник з питань культури та співробітництва Посольства Франції в Україні Наталі Берас.
Читайте також: У Львові відкрили фотовиставку, присвячену людям зі синдромом Дауна
 — «Французька Весна» цього року буде тривати довше, ніж зазвичай. Більше місяця львів’яни зможуть захоплюватися фестивалем. Початок вразив, тому що це був перетин різних галузей: мода, був відкритий новий модний сезон Lviv Fashion Week, мистецтво, різні перформанси. Коло людей, які були присутні вчора, показує, що такий формат працює та такі події дуже натхненні, — поділився своїми враженнями з Galnet заступник міського голови з питань розвитку Андрій Москаленко.
 — Якщо говорити про виставку Мистецького проекту «Art Days». Були представлені різні скульптури зі скла, був мікс скло-глина. Всі роботи дуже захоплюють. Мені найбільше сподобалося декілька абстрактних натхненних картин та роботи скульптора Володимир Цісарика, — додає Андрій Москаленко.
Читайте також: Фонтани у центрі Львова відновили роботу
Головною подією відкриття став унікальний показ моди знаменитої французької дизайнерки Ізабель Тош. Її колекція з усвідомленим підхідом до моди, що передбачає етичне та екологічне споживання, захист тварин, контроль над виробництвом тканин. Журналісти Galnet побували на відкритті та підготували для вас відео з показу моди.
Читайте також:І волонтерство, і бізнес: як у Львові працює магазин військового спорядження «Резервіст»
Шістнадцята «Французька Весна» об’єднала велике коло людей: львів’ян та гостей міста, які насолоджувалися заходом.
Нагадаємо, цього року львів’яни зможуть відвідати не лише мистецькі заходи, але й лекції, пов’язані з франко-українською культурою. Гості свята зможуть прогулятися історичними місцями Львова, котрі зберегли французьку історію, побувати на спектаклях, послухати джаз та класичну музику, побувати на виставках. А кульмінацією «Французької Весни» стане виступ та музичний перформанс французького діджея DJ Nelson 30 квітня о 20:30 на вул. Старознесенській, 24-26.
Фото підготувала Катерина Тополюк. 
Катерина Тополюк
----------
2019-03-21
В АТП№1 стверджують, що на їхній маршрут нелегально виїхали автобуси Миколаївського перевізника
У комунальному підприємстві кажуть, що Миколаївського АТП-14627 самовільно та без жодних дозволів курсують на львівському міському маршруті №36
Заступник директора ЛК АТП №1 Олександр Струтинський запевняє, що два автобуси приватного перевізника без договору розпочали курсувати з вул. Забава у Винниках до пл. Різні нібито за маршрутом №36, який насправді має кінцеву зупинку на пл. Кропивницького.
Читайте також: Дрогобичани у скруті будуть їздити громадським транспортом безкоштовно
Про це йдеться на офіційному сайті АТП№1.
«Крім того, судячи з оголошень в автобусах, на цьому маршруті пенсіонери мають платити за проїзд, хоча рішенням виконавчого комітету Львівської міської ради пенсіонерам передбачений безкоштовний проїзд на міських маршрутах», – каже Олександр Струтинський.
Управління транспорту Львівської міської ради та АТП №1 звернулися до управління Державної служби України з безпеки на транспорті щодо незаконних дій Миколаївського АТП-14627. 21 березня представники відомства оштрафували перевізника, однак його автобуси продовжують нелегально курсувати по Львову.
Юлія Василина
----------
2019-03-21
У Львові стартувала унікальна виставка українських та закордонних вишів
Це вже восьма така виставка 
У Львівському палаці мистецтв стартувала VIII Міжнародна весняна виставка «Вища освіта — 2019». Це унікальна спеціалізована виставка українських та закордонних вищих навчальних закладів на теренах Західної України.
“Цьогоріч особливо активно представлені виші з-за кордону. Зокрема, проект «Study in Poland» ознайомить з 20 польськими університетами, проект «Teraz Wroclaw» представлятиме 777 університетів і що цікаво, що під час зустрічі з представниками вроцлавських університетів можна буде отримати інформацію щодо стипендій на навчання в цих вузах. Долучилися університети з Угорщини, Чехії та Литви”.- Розповіла під час відкриття виставки керівник Міжнародного освітнього центру Галина Бохонко.
Читайте також: У Львові відкрили фотовиставку, присвячену людям зі синдромом Дауна (ФОТО)
Як повідомляв Galnet раніше, у Виставці беруть близько 65-ти вишів різнопрофільних спеціальностей з України та з-за кордону. Виставка призначена для старшокласників, батьків, абітурієнтів, студентів та всіх, хто хоче вчитись та розвиватись, і триватиме до п’ятниці, 22 березня.
Виставку організовує Міжнародний освітній центр за підтримки Львівської Торгово-Промислової Палати, Департаменту освіти і науки Львівської обласної державної адміністрації, Управління освіти Департаменту гуманітарної політики Львівської міської ради та Львівського міського центру зайнятості.
Читайте також: Дворічний хлопчик з Мостиського району помер від ускладнень кору: що відомо
Партнерська публікація
Марічка Курило
----------
2019-03-21
Фонтани у центрі Львова відновили роботу
У центрі міста запрацювали 5 фонтанів
Станом на сьогодні у центральній частині міста ввімкнено 5 фонтанів, зокрема 4 фонтани на площі Ринок та 1 — на площі Марійській. До квітня увімкнуть сухий фонтан на площі Митній.
«До середини квітня увімкнемо фонтан „Водолій“. Роботи з очищення вже проведено», — розповів голова Галицької РА. Андрій Зозуля, передає прес-служба ЛМР.
Фонтан на Митній уже очистили, у райадміністрації кажуть, на Великдень фонтан запрацює.
Як повідомляв Galnet раніше, у Львові водограй «Кульбаба» відремонтують за 4 мільйони.
Читайте також: Школярів з Львівщини, які загасили пожежу, рятувальники навчили користуватись брансбойтом (ВІДЕО)
Марічка Курило
----------
2019-03-21
Від завтра автостанція на площі Двірцевій перекрита: як курсуватиме громадський транспорт
У Львові триває реконструкція площі Двірцевої, біля головного залізничного вокзалу
«Зона перекриття охопила автостанцію. Це означає, що всі парковки, які були заборонені минулого разу, тепер остаточно заборонені фізичним перекриттям. Потрапити на площу Двірцеву неможливо. Тепер треба ставати або на платній парковці, біля вокзалу, або розвертатись і їхати у зворотному напрямку. Більше не можна просто під’їхати і, скажімо, 15 хвилин чекати на пасажирів, бо це заблокує весь рух». – Пояснив під час брифінгу заступник директора департаменту житлового господарства та інфраструктури Львівської міської ради Андрій Білий.
Читайте також: Реконструкція площі перед Головним залізничним вокзалом: що зміниться?
За словами в.о. директора ЛКП «Львівавтодор» Оксани Єстеферової, водіїв, які порушуватимуть нові правила – штрафуватимуть.
«Нова схема погоджена з поліцією. І ми будемо співпрацювати з муніципальною вартою та з поліцією, щоб накладали штрафи на водіїв, які не дотримуються нової схеми та незважають на знаки, які тут будуть вивішані»,- уточнила Оксана Єстеферова.
Читайте також: У Стрийському районі за реконструкцію школи готові заплатити понад 7 мільйонів
Додамо, що міські автобуси та трамваї курсуватимуть до вокзалу без змін. За попередніми прогнозами департаменту ЖКГ, трамваї мають курсувати ще принаймні місяць. Натомість нововведення чекають інші автобуси:
«Усі міжнародні рейси будуть відправлятись з парковки біля вокзалу. Автобуси на Трускавець і Моршин теж будуть вирушати з парковки вокзалу – біля зупинки громадського транспорту.
Усі інші автобуси , які зараз курсують до автостанції на Двірцевій, будуть перенесені на Приміський вокзал. Трамваєм чи автобусом можна буде під’їхати до вокзалу. Трамваї курсуватимуть ще місяць-півтора».- Пояснив Андрій Білий.
Читайте також: У Львові покажуть фільми про права жінок, людей з інвалідністю та мігрантів
Наразі на площі Двірцевій зняли бруківку, демонтують фонтан, замінюють колектор та починають заміну водогонів і комунікаційних мереж.
На реконструкцію площі Двірцевої передбачили два роки. Нагадаємо, у тендері на реконструкцію площі Двірцевої перемогла компанія «Онур», яка запропонувала найменшу суму, необхідну для проведення всіх робіт, – 165,5 млн грн.
Читайте також: «Ями проїхати можна лише танком», – у Львові просять відремонтувати вулицю Данила Апостола
Марічка Курило
----------
2019-03-21
Львівщина втратила лідерство за рівнем захворюваності на кір
З 1 лютого цей показник щотижня зменшується в середньому на 10%
Про це повідомляє прес-служба МОЗ. Щодо дітей, то в області 26 605 школярів Львівщини отримали щеплення проти кору в рамках спецоперації для підвищення рівня імунізації в регіоні.
Читайте також: Кір та вагітність: що робити у випадку захворювання
Якщо у листопаді й грудні минулого року пропущене щеплення отримали 2 569 і 2 449 дітей відповідно, то у січні 8 564 дитини надолужили пропущені щеплення, а в лютому – 19 671 дитина.
Юлія Василина
----------
2019-03-21
У Львові відкрили фотовиставку, присвячену людям зі синдромом Дауна
Соціальний проект об’єднав 10 непересічних особистостей
Вони емоційні, щирі і невимушені у кадрі. Fashion-фотограф Марта Сирко представила 10 портретів непересічних особистостей із синдромом Дауна. Фотовиставку відкрили сьогодні, 21 березня, перед входом у міську Ратушу.
«Це мій перший досвід роботи з людьми із синдромом Дауна, – розповідає у коментарі Galnet Марта Сирко. – Раніше ніколи не було можливості навіть познайомитись. І мені захотілося влаштувати творчу зйомку, бо знаю, що у Європі такі люди задіяні у різноманітних творчих професіях. В Україні, на жаль, це ще не надто популярно. Фотографувати було дуже цікаво. Вони не позують – щирі і природні. Моделі часто навіть не звертали увагу на камеру».
Зйомка відбувалась у власній фотомайстерні Марти Сирко. Проект під назвою «Коли сонце усередині» представили у Міжнародний день людини з синдромом Дауна. Усі моделі – різні за віком, характером, уявленням і відкриті до експериментів.
«У світлинах поняття «краси» передано грою сонячного світла із яскравими барвами. Таке поєднання підкреслює, що краса – це не стандарти та кліше, а емоції, індивідуальність та рух», – йдеться в описі виставки.
Фото: Galnet
Читайте також: Школярів з Львівщини, які загасили пожежу, рятувальники навчили користуватись брансбойтом (ВІДЕО)
Орест Дрималовський
----------
----------
2019-03-22
На озеро у Стрийському парку повернулись лебеді: ФОТО
Дві пари лебедів – білих і чорних – розділили сіткою, щоб ті не конфліктували
На озеро у Стрийському парку повернулись його постійні мешканці – лебеді. З листопада минулого року птахи перебували у «Домівці врятованих тварин» у парку «Знесіння». Цього року лебедів стало більше. До двох білих красенів приєдналась пара чорних. Озеро на дві половини розділились невисокою сіткою. В адміністрації парку кажуть, це для того, аби птахи не конфліктували між собою.
«Пару чорних лебедів подарував Юрій Ламага, – каже виконувачка обов’язків директора Стрийського парку Олена Мазурик. – Їм обом – по два роки. Поки дві пари лебедів – білих і чорних – розділили сіткою. Коли птахи знайдуть спільну мову і подружаться, сітку приберемо».
За словами Олени Мазурик, наступного року птахів планують не віддавати на зимівлю, а створити зручні умови, щоб лебеді могли залишитися на зиму у Стрийському парку. Також в адміністрації просять мешканців, які гуляють у парку з домашніми тваринами, бути пильними та тримати собак на повідках, аби уникнути небезпечних ситуацій для життя птахів на озері.
Читайте також: Понад три тисячі дерев за три години: як на Львівщині садили ліс
 
Орест Дрималовський
----------
2019-03-22
У Львові запустять новий тимчасовий маршрут
Обслуговуватиме його ЛК АТП-1
Сьогодні виконавчий комітет ЛМР затвердив рішення про створення тимчасового автобусного маршруту, який сполучатиме Аеропорт (вул. Любінська) та Головний вокзал (вул. Чернівецька).
«Минулого року цей маршрут ми випробовували протягом 8 місяців. З листопада маршрут закрили, у зв’язку із зменшенням пасажиропотоку через аеропорт. Зараз, беручи до уваги звернення Державного підприємства «Міжнародний аеропорт «Львів» імені Данила Галицького», у зв’язку з початком весняно-літнього періоду і збільшенням кількості рейсів в аеропорту, пропонуємо відновити цей маршрут», — доповів заступник начальника управління транспорту ЛМР Ігор Собенко.
Відтак, новий маршрут курсуватиме з 1 квітня до 31 грудня, а вартість проїзду у ньому складатиме 20 гривень. Наприкінці року, за словами Андрія Садового, роботу маршруту проаналізують і вирішать, чи потрібен він місту. 
Читайте також: Автобус №28 У Львові буде їздити довше
Отож, автобуси курсуватимуть за такою схемою: вул. Любінська (аеропорт) — вул. Любінська — вул. Окружна — вул. Городоцька — вул. Чернівецька — вул. Городоцька — вул. Народна — вул. Любінська — вул. Любінська (аеропорт).
Мар'яна Галькович
----------
2019-03-22
На території Львівщини вперше викрили канал постачання наркотиків в інтернеті
Вартість вилучених наркотиків 1,5 мільйона гривень
Вилучено 200 гр. амфетаміну, 4,5 кг. канабісу, 71 таблетка екстазі та 156 марок ЛСД. Вартість вилученого 1,5 мільйона гривень. Збут наркотичних засобів та психотропних речовин відбувався через мережу Інтернет, шляхом розміщення «закладок» на території Львова. Затримані — люди 90-тих років народження, серед них одна дівчина. Також працював сімейний підряд: син та батько. Один із учасників є студентом медичного ВНЗ.
«Злочинна група здійснювала розповсюдження наркотичних засобів на території Львовської області через мережу Інтернет. Ми відстежували її майже півроку. Вийшли на організатора, вивчили їхню схему дозволеними способами. Члени групи – молоді люди. У них були різні наркотики, чітко були розписані замовлення, дози закладок. Процесуальні дії продовжуються і зараз. Всі учасники затримані, вони перебувають в ізоляторах тимчасового тримання», — повідомив під час брифінгу начальник Головного управління Національної поліції у Львівській області генерал поліції третього рангу Валерій Середа.
Читайте також: Львівська водійка таксі: «Поляки дивуються, що я жінка-таксист, у них, кажуть, немає такого»
 
Катерина Тополюк
----------
2019-03-22
У мерії та екоінспекціїї вважають, що підпали поблизу грибовицького сміттєзвалища – умисні
Якщо пожежа перекинеться на сміттєзвалище – наслідки будуть катастрофічними 
За минулі дві доби сухостої у районі полігону ТПВ у селі Великі Грибовичі горіли тричі, до того ж, на території різних сільських рад. Заступник міського голови Львова з питань житлово-комунального господарства Сергій Бабак скаржиться, що місцева влада жодним чином не реагує на загорання, а локальні пожежі вдалося виявити завдяки встановленому відеонагляду.
«Пожежникам вдалось вчасно загасити пожежі. Один випадок це випадковість, два це вже статистика, а три – система», – наголошує він.
Якщо пожежа перекинеться на Грибовицьке сміттєзвалище – наслідки будуть катастрофічними, – переконаний начальник Державної екологічної інспекції у Львівській області Микола Маланич. Чоловік вважає, що ці підпали – штучні:
«Ми вже два дні, особливо вночі, спостерігаємо штучне створення якогось негативу, що стосується цього полігону».
Сергій Бабак закликав ДСНС, СБУ та МВС у Львівській області провести розслідування в межах своїх повноважень, а також вжити превентивних заходів, аби навіть теоретично не могло бути жодного підпалу.
Читайте також: Понад три тисячі дерев за три години: як на Львівщині садили ліс
До слова, за умисні підпали паліїв можуть притягнути до відповідальності та накласти штраф у розмірі 170-340 гривень для фізичних осіб та 850-1700 гривень для юридичних осіб.
Мар'яна Галькович
----------
2019-03-22
У Львові 57 учасників АТО отримають по 100 тисяч гривень (список)
 Виконавчий комітет Львівської міської ради затвердив список учасників АТО, які отримають матеріальну допомогу у розмірі по 100 тисяч гривень кожен
“Ця одноразова матеріальна допомога на вирішення соціально-побутових питань у межах «Програми про захист інтересів учасників антитерористичної операції» містом надається вже четвертий рік поспіль. Цю допомогу, за результатами розгляду звернень громадською комісією, зараз отримають 57 учасників бойових дій на загальну суму 5 мільйонів 700 тисяч гривень”.- Пояснив начальник управління соціального захисту Львівської міської ради Ігор Кобрин.
Подаємо список учасників бойових дій, які отримають допомогу (список оприлюднила прес-служба ЛМР).
Читайте також: Львівська водійка таксі: «Поляки дивуються, що я жінка-таксист, у них, кажуть, немає такого»
Читайте також: Понад три тисячі дерев за три години: як на Львівщині садили ліс
Читайте також: «Виходжу прибирати навіть у відпустці»
Читайте також: День щастя: львівські рятувальники показали захоплені фото дітей, які знайомляться з професією
У міській раді кажуть, загалом уже 2 тис 200 львів’ян отримали допомогу як учасники АТО/ООС.
Марічка Курило
----------
2019-03-22
Понад три тисячі дерев за три години: як на Львівщині садили ліс
У Міжнародний день лісів, 21 березня, розпочалась акція «Майбутнє лісу у твоїх руках», до якої лісівники намагаються залучити якомога більше людей
– А ви бачите, що це не порожня площа? – звертається до мене Василь Масюк, вказуючи широким помахом руки на поораний ґрунт і, не чекаючи відповіді, продовжує, – Тут ростуть дуби.
Лісівники зовсім не дивуються моїм широко розплющеним очам, кажуть, що так реагують усі, хто не працює в лісі, та розповідають, що дуби у цій ріллі ростуть з осені. Це було перше, але далеко не останнє відкриття цього дня.
Читайте також: А ви телефонували у райадміністрацію? Чому не варто скаржитись поліції на стан доріг
До місця призначення йдемо пішки – болотистою дорогою машини просто не проїдуть. П’ять хвилин і перед нами гектар готової до нових мешканців землі. Приладдя, молоді деревця вже чекають садівників, а їх, до слова, приїхало близько сотні. Цього дня лісівникам вирішили допомогти журналісти, студенти львівського осередку Української академії лідерства, громадські активісти та чиновники.
Коротка інструкція від головного лісничого Бібрського лісгоспу Мирослава Пилипіва, майстер-клас – і всі дружно розпочали роботу. Для більшості, як і для мене, це перший досвід.
Моїм напарником став лісівник Василь Репех, він охоче ділиться досвідом і відповідає на найбанальніші мої запитання. Василь згадує, як працюючи у Сколівському лісництві, рятував хвою від самовільної вирубки, у час новорічних свят, просто відсікаючи по одній пишній гілці:
– Дереву це не шкодить, а от на вигляд впливає – ніхто не захоче рубати таке дерево і нести до себе в дім.
Попрацювавши з людьми, у чиїх очах добре видно любов до лісу і справи, яку вони роблять, все ж питаю, чи справді деякі працівники цієї галузі зловживають своїм становищем:
– Багато людей приходять до нас працювати і думають не про ліс, а про те, як би то собі більше вкрасти. Але, на щастя, вони довго у нас не затримуються, ми їх називаємо заробітчанами, – каже Василь.
Читайте також: «Виходжу прибирати навіть у відпустці»
Сумно, але саме через таких горе-працівників до лісівників справжніх почали ставитись з осудом та недовірою, мовляв, всі вони крадуть. Та чи можна прирівнювати усіх до одного? Журналіст Василь Масюк каже, що насправді лісівники ще ті активісти: у перші роки війни вони активно постачали деревину на схід, аби воїни могли укріпити свої окопи і мали чим зігрітися. Саме тому, коли звинувачення у крадіжках посипались градом у сторону «людей лісу» – на їхній захист виступили деякі волонтери, які пам’ятають зроблене добро.
Як пояснив Galnet головний лісничий, у нас лісові господарства заробляють самі на себе, основне джерело прибутку – рубки головного користування, себто рубка стиглої деревини. Які дерева можна рубати, а які ні – визначає комісія. Через рік-два на місці зрубаних дерев висаджують нові, аби ліс не став пусткою.
Повернімося до дерев: серед дубів лісівники садять плодові та медоноси. Для птахів та дрібної звірини це їжа, а для бджіл – робота. Кажуть, що так роблять завжди, адже їхнє завдання дбати не лише про рослинність.
До речі, таке садівництво – не єдиний спосіб розмноження лісу: часто, під час планових рубок, на території залишають декілька дерев, аби ті розкидали своє насіння. Цей спосіб вважають навіть кращим.
Пізніше, за урочистою трапезою посеред чистого лісу, пан Мирослав розповідає про своє господарство:
– Наше лісництво займає 26705 гектарів, а переважають у нас листяні породи, найбільше дубів і грабів – хвоя займає лише 5% загальної площі.
Каже, що часто намагаються проводити різні акції: то дерева разом з місцевими жителями саджають, то сміття всі разом прибирають. За його словами, такий підхід допомагає людям більше дізнатися про роботу лісівників та усвідомити важливість їхньої праці.
– А цим дубам близько 6 років, он тим – приблизно 10, – завершує лісівник.
Загалом, того дня у бібрському лісі ми посадили 3300 дерев. Долучитися до подібних акцій можете і ви – слідкуйте за новинами на facebook-сторінці «Друзі лісу. Львівщина».
Читайте також: Львівська водійка таксі: «Поляки дивуються, що я жінка-таксист, у них, кажуть, немає такого»
Мар'яна Галькович
----------
2019-03-22
Сергій Жадан запрошує на тиху вечірку у львівській бібліотеці
Окрім Першої львівської медіатеки, до акції приєдналися 22 бібліотеки з цілої України
Завтра, 23 березня, в українських бібліотеках одначасно відбуватимуться тихі вечірки. Їх суть проста: потрібно прийти зі смартфоном і навушниками у бібліотеку, завантажити додаток «Радіо Сковорода» і слухати розважальний ефір – інтерв’ю з письменником Сергієм Жаданом (він – один з ініціаторів проекту) і діджей-сет Sunny Boy (Mykhailo Lemak), танцювати. До проекту Good Silent Party приєдналося понад 20 міст. У Львові тиха вечірка розпочнеться 23 березня о 18:00 у приміщенні Першої Львівської медіатеки (вул. Мулярська, 2).
«Цей формат вигадали за кордоном, але у нас реалізовується вперше, – розповідає у коментарі Galnet завідувачка Першої львівської медіатеки Катерина Алексєєнко. – Це такий формат, коли люди приходять в бібліотеку і у навушника слухають музику. У нашому випадку – це ще й інтерв’ю Сергія Жадана. Це розважальний формат. Задум організаторів – привернути увагу до бібліотек. Двогодинний прямий ефір транслюватиметься зі Старобільська на Луганщині – рідного міста Сергія Жадана».
Ініціатором тихої вечірки є Луганська обласна універсальна наукова бібліотека. До проекту долучилися бібліотеки з Києва, Вінниці, Запоріжжя, Костянтинівки, Сєвєродонецька, Харкова та інших міст.
Орест Дрималовський
----------
2019-03-22
Львівська водійка таксі: «Поляки дивуються, що я жінка-таксист, у них, кажуть, немає такого»
Про моторошні, курйозні та несподівано приємні ситуації на дорогах Львова розповідає журналістці Galnet водійка таксі Анна Шийка
 —  Почалась моя робота з того, що я везла п’яного клієнта. До мене посадили чоловіка 30-40 років, напідпитку. Спочатку я відмовлялася приймати замовлення, але мені пообіцяли, що він буде спокійним, тому я наважилася. Коли їхала, то переживала всю дорогу, щоб чоловік не дуже розмахував руками, бо він був досить емоційний. Але він виявився дуже добрим, всю дорогу мене заспокоював. Усе обійшлося, — з усмішкою розповідає Galnet про свій перший досвід таксування Анна Шийка. Жінка таксує у Львові уже близько року. Каже, привабило у цій роботі те, що можна працювати дистанційно і тоді, коли хочеться. За рік роботи, розповідає, назбиралось чимало курйозних випадків.
Читайте також: Школа лікарняного клоуна у Львові оголошує новий набір
 — Якось відвозила дівчину з нічного клубу. Доїхали ми добре, але через 10 хвилин вона телефонує і каже, що забула в салоні машини свою сумочку. Я подивилася – не знайшла. А виявилося, що вона впала під сидіння. Я зранку тільки побачила. Подзвонила дівчині, заспокоїла і віддала.
Були, каже Анна, і трохи моторошні ситуації.
 — На початку роботи я таксувала тільки по Львову. Якось забирала хлопця біля торгового центру, виявилося, що його потрібно відвести аж за Львів, це було село Демня. Я думала, що воно при дорозі, наважилася їхати. Виявилося, що це 2-3 кілометри від дороги. Знаєте, для мене це була вічність. Уявіть: у салоні сидить чоловік, з’їжджаємо з траси, жодних будинків. Я так злякалась. Заспокоїлася, як побачила церкву (усміхається). Ще й отримала хороші чайові.
Читайте також: «Виходжу прибирати навіть у відпустці» . Історія найкращого двірника Львова – 72-річного пана Володимира
Фото: Катерина Тополюк
Читайте також: Шестикласниця з Трускавця знайшла 150 тисяч гривень і повернула їх власнику
Анна розповідає, що з роботою таксиста її життя стало цікавішим. Нові знайомства, спілкування, різні люди, різні емоції.
 — Є багато приємних моментів, найбільше запам’яталося, коли їздила на 8-ме березня. Відвозила чоловіка, він попросив мене зупинитися біля Галицького ринку. Я подумала, що комусь хоче букет купити, а виявилося, що він пішов по квіти для мене. Дуже приємно, коли пишуть приємні відгуки, завдяки цьому у мене майже максимальний рейтинг, це надихає. Також подобається, що маю можливість спілкуватися з людьми різних національностей. Зі мною часто їздять люди з Білорусі, Польщі. Цікаво дізнатися, як у них живуть в країні. Для прикладу, всі білоруси хвалять свої дороги, а поляки дивуються, що я жінка-таксист, у Польщі, кажуть, немає такого.
Під кінець розмови Анна зізнається, вважає, що любов до машини передалася від мами. Коли мама була вагітна нею, почала їздити за керомом, ходила на курси водіння. Саме тому, переконана Анна, у неї відсутній страх, їй комфортно у будь-якій машині.
Читайте також: У Львові стартувала «Французька Весна»: як це було
Катерина Тополюк
----------
2019-03-22
А ви телефонували у райадміністрацію? Чому не варто скаржитись поліції на стан доріг
У Патрульній поліції реагують на всі виклики, але просять не зловживати, телефонуючи на 102
Днями у ЗМІ з’явилась інформація, що активісти у Судовій Вишні на Мостищині викликали наряд Патрульної поліції, аби той зафіксував аварійний стан покриття на вулицях міста. На фото видно, як місцевий мешканець разом з полісменом вимірюють протяжність однієї з вибоїн. Galnet поцікавився, чи дійсно поліція реагує на такі скарги від мешканців.
Речниця Патрульної поліції Львівщини Катерина Рибій зазначає, у відомстві реагують на всі виклики 102. Однак такі звернення слід скеровувати у Відділ забезпечення безпеки дорожнього руху Національної поліції.
«Але перед тим я б порадила звернутись у районні держадміністрації, – каже Катерина Рибій. – Дізнатися, чи ця дорога ремонтуватиметься. Зараз, перед комісійним весняним оглядом доріг, чиновники мають час на те, аби усунути недоліки дорожнього покриття. Якщо поліція під час свого огляду доріг виявитись неусунену ямковість чи неполагоджені дорожні знаки – тоді ми можемо виносити адмінматеріали. По-друге, якщо на місці якоїсь вибоїни трапилась дорожньо-транспортна пригода, тоді оформляються матеріали, які скеровуються до суду. І суд вирішує, хто винен у ДТП».
Читайте також: За селфі у кабінці для голосування можна загриміти за ґрати 
Орест Дрималовський
----------
----------
2019-03-23
Львівський пістолетник Павло Коростильов став чемпіоном Європи
Павла Коростильова було визнано найкращим спортсменом Львівщини за підсумками 2018 року
Сьогодні, 23 березня, львівський пістолетник Павло Коростильов здобув “золото” чемпіонату Європи у стрільбі з пневматичного пістолета. Змагання проходили у місті Осієк в Хорватії.
Про це повідомляє відділення Національного олімпійського комітету у Львівській області.
Нагадаємо, Павла Коростильова було визнано найкращим спортсменом Львівщини за підсумками 2018 року. Торік Павло став чемпіоном Європи та світу серед чоловіків та першим українським спортсменом, який виборов ліцензію на Олімпійські ігри 2020 року у Токіо.
Орест Дрималовський
----------
2019-03-23
Які поїзди зупинятимуться на Підзамчі через реконструкцію площі Двірцевої: перелік
Такі заходи вживаються для того, аби мінімізувати незручності пасажирів
Через реконструкцію площі Двірцевої у Львові кілька пасажирських поїздів робитимуть додаткову зупинку на станції Підзамче.
Про це повідомляє Львівська залізниця.
Такі заходи вживаються для того, аби мінімізувати незручності пасажирів, що виникатимуть у зв’язку з частковим обмеженням руху автотранспорту до вокзалу. Додаткова зупинка деяких поїздів здійснюватиметься на станції Підзамче з 31 березня.
Публікуємо повний перелік поїздів, що зупинятимуться на Підзамчі:
№70 Львів – Маріуполь – час зупинки на станції Підзамче 01:26-01:28 год.;
№120 Львів – Запоріжжя – 14:11-14:13;
№42 Трускавець – Дніпро – 15:33-15:35;
№110 Львів – Херсон – 15:51-15:53;
№134 Івано-Франківськ – Миколаїв – 19:25-19:27;
№12 Львів – Одеса – 22:27-22:29;
№11 Одеса – Львів – 07:46-07:48;
№109 Херсон – Львів – 08:11-08:13;
№41 Дніпро – Трускавець – 08:22-08:24;
№133 Миколаїв – Івано-Франківськ – 10:36-10:38;
№119 Запоріжжя – Львів – 12:26-12:28;
№69 Маріуполь – Львів – 17:14-17:16.
Крім того, залізничники проаналізували інші технічні можливості, що дозволили б розподілити пасажиропотік та розвантажити Головний залізничний вокзал Львова на період проведення реконструкції площі Двірцевої. Починаючи з 31 березня цього року, прибуття та відправлення поїздів №701/702 Львів – Чернівці – Львів та №829/830 Львів – Ужгород – Львів перенесено з головного на приміський вокзал Львова.
З цією ж метою із вказаної дати буде запроваджено додаткові зупинки поїзда №605/606 Львів – Рахів – Львів на станціях Персенківка та Сихів.
Нагадаємо, зупинку на станції Підзамче нині здійснює низка пасажирських поїздів, що сполучають Львів із Києвом, Рівним, Харковом та Бахмутом, а також поїзд, що курсує зі столиці України через Львів до польського Перемишля та зворотно.
Читайте також: Автостанцію на площі Двірцевій закриють швидше, ніж планували
Орест Дрималовський
----------
2019-03-23
У Дрогобичі облаштують місця для селфі та автентичну телефонну будку
З автентичної телефонної будки 1960 – 1970-х можна буде зателефонувати, кинувши в апарат монетку
Орест Дрималовський
----------
2019-03-23
У зоні ООС від кулі снайпера загинув військовий медик з Львівщини
Володимир Меркевич був старшим бойовим медиком, а до війни працював фельдшером у Старому Роздолі
У зоні проведення ООС 22 березня загинув житель Миколаївського району Львівщини Володимир Меркевич.
Про це повідомляє «Розділля ТБ».
“Сумна звістка сколихнула мешканців смт. Старий Розділ. Під час виконання бойового завдання на сході України від снайперської кулі загинув мешканець Старого Роздолу Володимир Меркевич, 1971 р.н. Тіло воїна вже найближчим часом буде доправлено до рідної домівки, де згодом відбудеться Парастас та церемонія поховання”, – інформує «Розділля ТБ».
Володимир Меркевич був старшим бойовим медиком, а до війни працював фельдшером у Старому Роздолі.
“Із великим сумом повідомляємо про важку втрату у Королівській бригаді. Внаслідок ураження ворожим снайпером у районі населеного пункту Новомихайлівка загинув наш побратим – старший сержант Маркевич Володимир Михайлович. Будучи старшим бойовим медиком, він перебував на спостережному посту переднього краю лінії розмежування, як на найбільш небезпечній ділянці батальйонного району оборони, де його допомога могла бути необхідною бійцям будь-якої миті. В цей час російські найманці здійснили три постріли з новітньої снайперської гвинтівки калібру 12,7 мм., одна з куль якої пробила захисну стінку укриття і смертельно поранила нашого захисника”, – йдеться у повідомленні 24 ОМБр імені короля Данила у Facebook.
На службі у Королівській бригаді Володимир Меркевич перебував з квітня 2018 року. Без батька залишився 22-річний син Кирило.
Орест Дрималовський
----------
2019-03-23
Використані батарейки Львів відправлятиме на переробку до Польщі
У Львівській міській раді кажуть, на державному рівні в Україні нема дієвих механізмів утилізації і управління відходами електронного та електричного обладнання
Відтак виконавчий комітет Львівської міської ради вирішив дозволити дочірньому підприємству «Боднарівка» Львівського комунального підприємства «Зелений Львів» укладати угоди на транскордонне перевезення, приймання та переробку зібраних батарей з ліцензованими організаціями без застосування системи ProZorro.
«Зараз ми ведемо перемовини з польською стороною, виходимо на фінальну стадію цих перемовин, і польська сторона готова ці батарейки від нас прийняти і утилізувати. Послуга для утилізації коштуватиме близько 190 тис. грн, послуга по перевезенню близько 90 тис.грн. Цим рішенням ми хочемо отримати дозвіл на укладання договорів з польською стороною без системи ProZorro, оскільки іншої цінової пропозиції ми просто не зможемо отримати», — пояснив під час засідання виконкому директор департаменту містобудування Сергій Коровайник.
Читайте також: У мерії та екоінспекціїї вважають, що підпали поблизу грибовицького сміттєзвалища – умисні
Андрій Теплий
----------
2019-03-23
Продаж приміщення на Короленка, 7 у Львові: З’явилося рішення суду
До суду надійшло одразу три клопотання
Напередодні відбулось засідання Господарського суду Києва, де розглянули два клопотання Львівської обласної ради та одне клопотання Львівської міської ради щодо приміщення на вул. Короленка, 7. Жодне з них суд вирішив не задовільняти, отож заборона продажу будівлі залишається в силі.
«Львівська обласна рада подала два клопотання. Перше — по скасуванню заходів забезпечення позову. Друге — так зване зустрічне забезпечення — щоб Львівська міська рада внесла на депозитний рахунок 35 мільйонів гривень. У клопотанні мерії йшлося про призупинення Львівською обласною радою будь-яких дій стосовно підписання угоди по аукціону. Суд відмовив усім трьом. Тобто роз’яснив нам, що договір і так не може бути укладений, і відмовив Львівській обласній раді у задоволенні їх клопотань. Я припускаю, що Львівською обласною радою буде подана апеляційна скарга. Ми не будемо звертатися в апеляційний суд», — прокоментувала рішення суду директорка юридичного департаменту ЛМР, Гелена Пайонкевич.
Читайте також: Щастя для дітей-сиріт ціною майже в 30 мільйонів: Що буде з будинком на Короленка, 7?
Нагадаємо, 27 лютого Господарський суд міста Києва прийняв рішення про зупинення дії рішення Львівської обласної ради щодо продажу приміщень на вул. Короленка, 7 і зупинив проведення самого аукціону.
До слова, що думають у Львівській обласній раді про скандал з приміщенням на вул. Короленка у Львові можете послухати тут.
Мар'яна Галькович
----------
----------
2019-03-24
Дітям до 14-ти років не варто користуватись соцмережами, — психолог
Як вберегти дітей від аферистів
В Україні майже щодня виявляють різноманітні шахрайські схеми. Часто жертвами шахраїв стають діти. Методи абсолютно різні: від виманювання речей на вулиці до шахрайства в інтернеті. Ми дізнавались, як уберегти дітей від аферистів.
Тетяна Проць — мати школяра 5-го класу. До школи її син вже дістається самостійно, а відтак періодично вислуховує батьківські настанови, як потрібно поводитись дорогою до навчального закладу. Так само і з соціальними мережами.
“Син вже самостійно починає ходити у школу і додому, а також на різні гуртки, – каже Тетяна. – Проговорюємо з дитиною про те, що не можна спілкуватися на вулиці з незнайомими людьми. Коли кличуть, мовляв, там чекає мама – проігнорувати і швидко іти додому. А за комп’ютером ми дозволяємо бавитися не більше години, оскільки зовсім це заборонити дитині неможливо”.
А от психологиня Ольга Шендюх переконує, діти до 14-ти років взагалі не повинні реєструватися в інтернеті і викладати будь-яку особисту інформацію. Спершу шахраї моніторять якраз соціальні мережі.
“Для дітей молодших класів можна скласти історію на власний лад або казкотерапію, – каже психологиня. – Для середніх класів можна вже розповідати більш серйозно, що до незнайомих підходити не можна, нічого не брати, навіть якщо це знайомі тата або мами. А для учнів старших класів можна показувати соціальні ролики та моделювати ситуації”.
Відтак, аби діти знали, як поводитись у тих чи інших нестандартних ситуаціях, експерти радять батькам час від часу нагадувати своїй малечі про різні можливі випадки шахрайств.
“Все, що потрібно для дітей молодшої і середньої школи це – ютуб або гугл, де вони можуть подивитися достатньо інформації, – продовжує рсихологиня. – А переписка є у вайбері між всіма потрібними друзями або старшими. Я не рекомендую реєструватися дітям до 14 років у соцмережах і вказувати свої особисті дані”.
Часто шахраї реєструються в соцмережах під виглядом підлітків, втираються у довіру до їхніх однолітків з метою отримання від них інтимних фото або відео, а потім шантажують, щоб отримати гроші. Це явище називається Кібергрумінг. Кібергрумінг не має меж – злочинець і жертва можуть знаходитися на різних континентах, бути різних національностей тощо. Зазвичай вони заводять фейкові акаунти в соцмережах, але можуть діяти й через популярні месенджери, а також чати онлайн-ігор та інших програм.
Читайте також: За сім днів українцям доведеться прокидатись на годину раніше
 
Софія Лопатка
----------
2019-03-24
Білі троянди для Тимошенко: Як Червоноград кандидатку в президенти зустрічав
Розповісти про плани та засади свого «Нового курсу» Юлія Володимирівна вирішила й у шахтарському Червонограді
23 березня – 8 днів до виборів. Весна набирає обертів, а кандидати в президенти проводять останні передвиборчі зустрічі з народом. Рівно місяць минув, як червоноградці знову збираються на Вічевій площі у центрі міста – цього разу люди чекають Юлію Тимошенко. Прихильникам лідерки «Батьківщини» з погодою пощастило більше – сьогодні тепло, пощастило й кортежу політикині – після візиту президента дорогу трохи підлатали, щоправда, за словами червоноградців, не всюди.
На годиннику 10:15 – до площі поволі крокують люди, на екранах демонструють проморолики, а серед натовпу замайоріли перші прапори, які вказують на «Новий курс». Поміж не надто веселих дорослих галасливо бігають діти – вони ще не відчувають усієї серйозності таких подій. Рівно за 15 хвилин модератор розпочинає зустріч – декілька привітальних слів від місцевих прибічників Тимошенко і на сцені з’являється народний артист України Олександр Пономарьов. Сьогодні в його програмі всього три пісні: дві з них він співає перед промовою «леді Ю», а третя – стане завершенням дійства.
Читайте також: Радником мера Червонограда став топ-менеджер зі Львова
Поки натовп слухає артиста, найактивніші готуються зустрічати винуватицю цього зібрання позаду сцени – прихильники чекають з квітами. Серед них і депутат міськради Іван Гаврада, при повному параді та з оберемком білих троянд він теж чекає лідерку «Батьківщини». Каже, що вже не перше даруватиме їй квіти і добре знає, що ці – улюблені і додає:
– Я маю сьогодні перший подарувати.
За мить з’являється вона – червоноградці наввипередки намагаються підступитися ближче, але всю увагу Юлії Володимирівни до себе прикувала жінка в інвалідному візку.
– Це вже не перше наше привітання, – радісно розповідає паралімпійка та громадська активістка Антоніна Максимова. – Ми вже зустрічалися минулого року під час візиту Юлії Володимирівни в Червоноград, але емоції мої важко описати: вона є для мене еталоном і як людина, і як жінка. Сподіваюсь, що наступного разу вона приїде до нас вже керманичем країни.
Дорогою до сцени, «леді Ю» привітно всім усміхається та дає вказівки підлеглим, аби ті записали прохання та скарги червоноградців.
Доки зі сцени лунає промова Юлії Тимошенко про майбутній мир, боротьбу з бідністю і таке інше, коментарі журналістам дає очільник «Батьківщини» на Львівщині Михайло Цимбалюк. Він стверджує, що вони активно готуються до дня виборів, адже очікують фальсифікацій – замовлятимуть власні екзит-поли та проводитимуть паралельний підрахунок голосів.
– За відсотком тих, хто на сьогодні дав чітку відповідь, у Львівській області сьогодні лідирує «Батьківщина». Але є велика частина людей, а це більше 20%, які ще не визначилися – саме за них зараз йде боротьба, – каже він. – Дуже важливо, щоб ці люди взагалі прийшли і висловили свою позицію.
Здається, що на площі немає тих, хто не підтримує Тимошенко: чи то тут справді всі пам’ятають її ставлення до гірників у час прем’єрства і так підтримують зараз, чи просто не наважуються говорити про це вголос. Йду до жінок, які сидять подалі від скупчення семитисячного натовпу, та цікавлюсь, чому вони сьогодні тут:
– Я прийшла на Пономарьова подивитися. А він приїхав? – відповідає пані Леся і зізнається, що зі своїм вибором ще не визначилася.
А тим часом виступ наближається до фіналу, а позаду сцени збираються люди – чекають Тимошенко: хтось хоче поскаржитися на своє життя, хтось попросити допомоги, а хтось – просто подивитися на неї зблизька. Серед цього натовпу стоїть чоловік у спортивній формі паралімпійців та з медалями у руках:
– Я щойно повернувся зі Всесвітніх літніх ігор в Абу-Дабі. Хочу показати, що такі спортсмени-паралімпійці заслуговують на більше, а не просто отак подякувати і піти. За ці перемоги від влади я нічого не отримав, – каже Андрій Філін. – Хочу поспілкуватися з Юлією Володимирівною: якщо вона мене підтримає, то й я підтримаю її.
Поки на Вічевій площі метушаться люди, у гриль-пабі за рогом бармен Павло готує відвідувачам каву. Каже, що не знає про те, що зараз на площі біля них відбувається зустріч з кандидаткою в президенти. Про свої політичні погляди мовчить, за кого голосуватиме через тиждень – не визначився, лишень переглянув список претендентів на пост керманича країни.
Позаду Народного дому весело щебече дітвора, один з хлопчаків емоційно розповідає своїм не менш збентеженим друзям, що зробив селфі з Юлією Тимошенко:
– Я хотів фотографію, тому зупинив її машину, вона відкрила вікно і ми сфотографувались, – як підтвердження своїх слів малий червоноградець демонструє фото.
Після цього кортеж Тимошенко відправився далі – у Луцьку та Рівному на неї вже чекають, а червоноградці, згорнувши плакати та прапори, розійшлися хто-куди займатися звичними справами.
Читайте також: Через обвал на шахті “Надія” на Львівщині загинув гірник
Андрій Теплий
----------
2019-03-24
Подорожі, історичні аптеки і щастя львів’ян: про що писав Galnet цього тижня
Головні тексти — в одній підбірці
Ми цінуємо час кожного читача, тому зібрали в одній підбірці головні публікації тижня. Серед них — вражаючі історії дівчинки, яка знайшла 150 тисяч гривень і повернула власнику, найкращого двірника Львова та водійки таксі. А ще — тривожна ситуація навколо історичних аптек, особливості бюджетних подорожей та корисні поради стоматолога.
Шестикласниця з Трускавця знайшла 150 тисяч гривень і повернула їх власнику. Гідний вчинок Андріани викликав захоплення у читачів Galnet.
Уряд скасував обов’язкове ведення книги відгуків і пропозицій, яку запровадили у закладах громадського харчування ще у радянські часи. Ми поцікавились, куди звертатися мешканцям Львівщини, якщо книги скарг немає, та як безпечно купувати товар в Інтернеті.
Львівська міська рада висунула ультиматум власнику аптеки «Під святим Миколаєм». Якщо упродовж тижня не поверне історичні меблі – чиновники шукатимуть правди у суді. Ми й надалі відстежуватимемо ситуацію навколо історичних аптек у Львові.
Красива усмішка, здорові зуби та ясна, свіжий подих — це ознаки здорового організму. Як правильно доглядати за ротовою порожниною Катерина Тополюк дізнавалася у стоматологині Першої комунальної стоматологічної поліклініки Львова Іванни Жабак.
У Міжнародний день щастя Galnet поцікавився, що робить щасливими львів’ян. Відповіді були різні – від доброго здоров’я до високих зарплат.
Володимира Катинського обрали найкращим двірником Львова – разом з дружиною він вирушить у подорож чотирма європейськими містами. Ми зустрілись з паном Володею і розпитали про його щоденну роботу.
Про моторошні, курйозні та несподівано приємні ситуації на дорогах Львова розповіла журналістці Galnet водійка таксі Анна Шийка.
У Міжнародний день лісів розпочалась акція «Майбутнє лісу у твоїх руках», до якої лісівники намагаються залучити якомога більше людей. Мар’яна Галькович приєдналась до ініціативи і написала про те, як це – посадити дерево.
Обережно! Після прочитання блогу журналістки і мандрівниці Марти Плечій вам якнайшвидше захочеться вирушити у подорож за кордон. Не вірите? Читайте!
Орест Дрималовський
----------
2019-03-24
Завтра на Львівщині запрацюють ще три TruCam
Нові радари з'являться на дорогах, які ведуть до кордону з Польщею
Про це повідомив перший заступник начальника департаменту патрульної поліції Олексій Білошицький на своїй сторінці у Facebook.
За словами Білошицького, нові радари з’являться на дорогах, які ведуть до кордону з Польщею — Рава-Руська (М-09, 132-191), Шегині (М-11, 8-82) та Краковець (М-10, 8-70).
Таким чином зараз на Львівщині загалом працює п’ять радарів Trucam.
Читайте також: Понад три тисячі дерев за три години: як на Львівщині садили ліс
Нагадаємо, 8 жовтня патрульна поліція почала використовувати пристрої TruCam на трасі Київ – Чоп. З третього грудня TruCam почали використовувати на західній об’їзній Львова.
Читайте також: У Львові 57 учасників АТО отримають по 100 тисяч гривень (список)
Андрій Теплий
----------
2019-03-24
За сім днів українцям доведеться прокидатись на годину раніше
До переведення стрілок годинника важливо підготуватись психологічно. Як це правильно зробити дізнавалися журналісти Galnet
Коли стрілки годинника переводять на годину вперед, сонливість, більша втомлюваність, зниження працездатності та навіть депресія не рідко з’являються навіть у фізично здорових людей. Причина цьому –погана організація особистого часу. Медики кажуть, щоб зробити перехід на літній час невідчутним для організму, слід готуватись до нього заздалегідь.
«За кілька днів до переведення годинників слід лягати спати на 15 хвилин раніше. Потім поступово додавати по 15 хвилин щодня, аж до неділі. Варто також подбати, щоб у спальні повітря було свіжим і достатньо зволоженим, а саме приміщення – темне та тихе. Лише в таких умовах сон буде якісним. Вечеряти варто не пізніше ніж за дві години до сну. І принаймні за годину до сну слід відмовитись від кави, чаю та інших напоїв, окрім води. Щоб уникнути стресів в день переведення годинників варто заздалегідь підготувати собі одяг та сніданок. Втім навіть якщо ви виконаєте усі умови, перехід може датись непросто», — пояснює психологиня Світлана Незабитовська.
Читайте також: Понад три тисячі дерев за три години: як на Львівщині садили ліс
Відновити енергію допоможуть щоденні піші прогулянки, контрастний душ та збалансоване харчування. Якщо ж ви виконали усі умови для здорового психологічного переходу на літній час, але почуваєтесь недобре, то потрібно обов’язково звернутись до лікаря, тому що це може бути медична проблема.
Зазначимо, що людям, які мають хронічні проблеми зі серцем мають бути особливі уважні у перехідний період до свого здоров’я. Цього року переведення годинників відбудеться у ніч із суботи на неділю, 31 березня.
Читайте також: Львівська водійка таксі: «Поляки дивуються, що я жінка-таксист, у них, кажуть, немає такого»
Катерина Тополюк
----------
2019-03-24
Через обвал на шахті “Надія” на Львівщині загинув гірник
Обвал стався на глибині близько 500 метрів у шахті в селі Сілець Сокальського району
Унаслідок обвалу породи на шахті «Надія» у Львівській області загинув робітник.
Про це повідомив депутат Львівської міської ради Ігор Зінкевич, який також є координатором Громадської організації «Варта-1».
За його словами, обвал стався о 03:00 24 березня на глибині близько 500 метрів у шахті в селі Сілець Сокальського району.
Загинув мешканець міста Червоноград 40-річний Ярослав Лунич. Крім нього, за попередніми даними, ніхто не постраждав.
На місці працюють рятувальники. Намагаються витягнути тіло гірника з обвалу.
Орест Дрималовський
----------
----------
2019-03-25
«Ми з ними разом»: як львів’яни підтримали полонених українських моряків
Сьогодні, 25 березня, вже 121 день з дня, коли російські спецпризначенці у нейтральних водах Чорного моря взяли в полон 24-х українських моряків
Акція розпочалася зі спільної молитви за здоров’я та швидке повернення на Батьківщину українських військовослужбовців.
– Сьогодні 121 день з дня, коли українських моряків взяли в полон. Ми організовуємо в підтримку наших військовополонених. Під час акції ми розмальовуємо футболки зі словами підтримки російською мовою, пишемо їм листи, фотографуємося на фоні корабля. Також ми зробили банери з іменами хлопців, щоб про них не забували, щоб про них пам’ятали. Всі охочі могли зупинитися та долучитися до цього, – розповідає член молодіжна Рада Об’єднання Профспілок Світлана Велійка
– Ми пишемо теплі слова нашим полоненим, щоб підтримати їх, надати їм сил. Хочемо, щоб вони були більш впевнені, знали, що ми з ними разом, – каже Еріка.
Читайте також: Стихійна торгівля на Шпитальній: продають роками і без жодних документів (ВІДЕО)
– Вони наша гордість, на таких людях тримається вся Україна. Ми ними пишаємося! Це жертовні люди, які не зважають ні на що, ні на кар’єру, ні на особистий комфорт. Є хтось, хто співчуває з дивану, але цієї солідарності з далеку бракує, просто наше співчуття нічого не допоможе, потрібно бути нам активнішими, – розповідає нам учасниця акція Оксана Гель.
Читайте також: У Львові вшанували пам’ять В’ячеслава Чорновола: ВІДЕО
Додамо, Захід присвячений Міжнародному дню солідарності з працівниками, які утримуються під вартою чи зникли безвісти, який встановлений календарем ООН. Акцію організували Молодіжна Рада Об’єднання Профспілок Львівщини, департамент внутрішньої та інформаційної політики Львівської ОДА та Львівський обласний молодіжний центр.
Фото: Катерина Тополюк
Катерина Тополюк
----------
2019-03-25
Нацгвардії п’ять років. У Львові відбулась святкова хода військових
Завтра 5-та річниця створення Національної гвардії України
Сьогодні у всіх містах країни, де дислокуються підрозділи Нацгвардії, відбуваються урочистості: марші, нагородження, флешмоби. Усі ці заходи приурочені до п’ятої річниці створення Національної гвардії України, яка припадає на 26 березня. Не став винятком і Львів: після нагородження, близько 150 військових пройшли урочистим маршем вулицями Львова.
«Щоб люди бачили, що є Нацгвардія, що ми працюємо. Це було навіть більше для людей, які живуть поруч. Наші військовослужбовці мають велике навантаження, вони виконують багато завдань – деякі з них не дублюються жодними силовими структурами в країні», – пояснює офіцер групи комунікації та інформації Західного територіального управління майор Володимир Хаверко.
Він також зазначив, що усі святкові події вирішили провести напередодні для того, аби військовослужбовці змогли провести час зі своїми рідними. Маршрут також обрали максимально зручний – крокували військові Стрийською та Науковою вулицями:
«У центрі міста великий транспортний потік, тому ми не хотіли створювати незручності для містян. Тим паче, що тут розташоване управління і дві військові частини», – додає прес-офіцер.
  
Читайте також: Поки була на війні, чоловік навчився зав’язувати доньці бантики: історії мужніх жінок
Мар'яна Галькович
----------
2019-03-25
У Львові вдосконалять звучання серен
Щоб покращити оповіщення, містян просять взяти участь у короткому опитуванні
20 березня відбулась перевірка систем оповіщення Львова і Львівської області. Під час перевірки вмикались електричні сирени. Для того, щоб визначити, чи належний рівень звучання серен у Львові, управління з питань надзвичайних ситуацій та цивільного захисту населення ЛМР проводить електронне опитування мешканців.
Читайте також: Львів’янка стала найкращою шаблісткою року за підсумками етапів Кубка світу
“Достатньо з комп’ютера, ноутбука, планшета або смартфона перейти до мережі Інтернет за посиланням на опитування https://goo.gl/forms/amDCm9jhi2xJCyv62 та відповісти на декілька нескладних запитань. На підставі проведеного опитування, будуть проводити роботи з удосконалення системи оповіщення та покращення якості оповіщення”.- Пояснили в управлінні.
Опитування триватиме до 27 березня. Посилання до 24.00 год. 27 березня поточного року.
Читайте також: Гусь йде на вибори: Міністерство юстиції створило жартівливий ролик
Андрій Теплий
----------
2019-03-25
Старосамбірщина матиме залізничне сполучення з Польщею
А також побудують новий пункт пропуску
Про це говорили на 15-му засіданні Українсько-польської Міжурядової Координаційної Ради з питань міжрегіонального співробітництва.
За словами В’ячеслава Негоди, у квітні цього року українські експерти зустрінуться з польськими, щоб з’ясувати, чи потрібно будувати новий пункт пропуску на Львівщині – «Лопушанка – Міхновець».
А от початок будівництва пункту пропуску «Нижанковичі – Мальховичі» хочуть пришвидшити. Також там організують пішохідний рух.
Щодо залізничного сполучення через українсько-польський державний кордон, то найближчим часом хочуть з’єднати Хирів – Загуж і Нижанковичі – Перемишль.
Читайте також: Гусь йде на вибори: Міністерство юстиції створило жартівливий ролик
Тут побудують окрему ділянку для оформлення легкового автотранспорту та автобусів на відрізку дороги М10/А4. А нас час будівництва для проїзду лише легкових автівок зроблять тимчасову ділянку – від точки стику доріг М10/А4 вздовж лінії кордону до діючої частини пункту пропуску (на українському боці кордону).
«Підготовчі роботи зі створення тимчасової інфраструктури вже розпочаті. Бачимо необхідність розмежування легкового і вантажного напрямків в автомобільному пункті пропуску «Краківець-Корчова». Рада сьогодні рекомендувала пришвидшити з української сторони виконання робіт, пов’язаних із влаштуванням ділянки для легкового автотранспорту та автобусів на відрізку дороги М10/А4», – сказав перший заступник Міністра регіонального розвитку, будівництва та ЖКГ України В’ячеслав Негода.
Юлія Василина
----------
2019-03-25
Стихійна торгівля на Шпитальній: продають роками і без жодних документів (ВІДЕО)
Galnet продовжує тему незаконної вуличної торгівлі
Минулого разу наші журналісти пройшлися найпроблемнішим місцем зі стихійною торгівлею з рук, на Сихові, біля однойменного торгового центру та ринку. Цього тижня Galnet пішов на вулицю, яка через таку торгівлю стала майже непрохідною. Мова йде про вулицю Шпитальну, що у самому центрі міста та веде до Краківського ринку. Уже роками тут щодня стоять продавці з товаром для кожного: тут і білизна, і їжа, одяг, і навіть «елітні» годинники, біжутерія та косметика.
Наших журналістів зустрічають зовсім неприязно. Підходимо до продавчині одягу. Пані від коментарів відмовляється, а на запитання: «чи знаєте, що порушуєте закон?» відповідає, що не знає. І чи має хоч якийсь документ, що дозволяє продаж, чи зареєстрована як ФОП – відповідь така ж.
Читайте також: ТЦ «Сихів» дозволяє торгівлю з рук просто на тротуарі, а райадміністрація про це не в курсі
Поки опитуємо ще кількох продавчинь, які також жодного документу показати не можуть, як і не можуть підтвердити, що є приватними підприємцями, до нас потроху збігаються найактивніші «рішали». Поки журналістці кажуть куди іти та кого знімати, на адресу оператора звучить: «Ще раз сюди прийдеш – хребет переламаю». За кілька хвилин про наш прихід знає уся вулиця, кожен ходить за нами з погрозами і жалінням на важке життя. Тут і класична розмова про те скільки «садові», «януковичі» накрали. Далі мова продовжується у руслі: «У чому проблема? Я тут стою десять років. Краще машинки біля Оперного знімайте, а не нас».
У якийсь момент до наших журналістів підходить чоловік. Каже, що живе на цій вулиці і вже втомився боротися з такими продавцями. Найбільшою проблемою вважає не лише непрохідність вулиці, а й сміття, яке залишають після себе торговці.
Читайте також: – Начальник ЖКГ Львова казав, що фото звалищ – фотошоп: як у Львові на сміттєперевантажувальних станціях зробили бізнес
Загалом журналісти Galnet опитали з десяток продавців про законність їхньої діяльності. У результаті жоден з них не показав ні дозволу на торгівлю, ні ліцензії, як і не зміг підтвердити, що сплачує хоч якісь податки за свою діяльність. Одна продавчиня ствердила, що є ФОПом, але документально це довести не змогла.
Муніципали про цю вулицю добре знають і кажуть, що питання дуже глобальне та вирішити його непросто. Керівник Муніципальної варти Львова Богдан Кухарук каже, що дивно, як люди погоджуються купувати у вуличних торговців, адже люди з рук продають товари неперевірені щодо санітарних норм, пропонують молочні продукти у пляшках, які використовують повторно. Крім того, що стосується їжі, всі продукти збирають порох з доріг, на яких вони лежать.
Читайте також: Як екс-регіонали на воді обкрадають жителів Борислава
«Ми розділяємо вуличну торгівлю на два види: на торгівлю продуктовими та промисловими товарами. Юридичні питання чи несплата податків, хто кому має платити за місце – муніципальної варти стосується менше. Вони порушують правила благоустрою. Оце для нас проблема. Щодо Шпитальної, то зараз ми на шляху до вирішення цього питання. Швидше за все, ця вулиця зачищатиметься нами та поліцією. Думаю, що частково питання трансформується і у співпраці з Краківським ринком. Як крайній засіб впливу розглядаємо – вилучення товару і направлення протоколу до суду», – розповів Galnet керівник Муніципальної варти Львова Богдан Кухарук.
Службовець каже, що наразі конкретних термінів для вирішення цієї проблеми не встановлено, але вважає, що за три місяці це цілком реально зробити.
Читайте також: А ви телефонували у райадміністрацію? Чому не варто скаржитись поліції на стан доріг
Андрій Теплий
----------
2019-03-25
Гусь йде на вибори: Міністерство юстиції створило жартівливий ролик
У коротенькому мультиплікаційному ролику Міністерство юстиції пояснює, що треба зробити, щоб скористатись своїм правом голосувати на Президентських виборах
“Друзі, скористайтесь вашими виборчими правами – прийдіть на виборчу дільницю 31 березня та проголосуйте за наступного Президента України. А Гусь пояснить, як це зробити, у нашому відеоролику “Гусь йде на вибори”. – Йдеться у повідомленні Міністерства.
Ролик розмістили на офіційному Youtube-каналі Міністерства. Головним героєм став популярний персонаж Гусь. Він намагається дізнатись, чи внесли його у списки виборців.
Читайте також: Дітям до 14-ти років не варто користуватись соцмережами, — психолог
Раніше Galnet публікував відеоінструкцію про те, як перевірити свою присутність у списках виборців, подивитись її можна ТУТ. 
Нагадаємо, сьогодні, 25 березня, останній день, коли себе можна внести у списки виборців. 
Читайте також: Побиття школяра у Мостиськах: лікарі ушкоджень не діагностували
Марічка Курило
----------
2019-03-25
Побиття школяра у Мостиськах: лікарі ушкоджень не діагностували
Проте, кримінальне провадження відкрили
Про інцидент поліція повідомила 22 березня. З їхніх слів, 78-річний педагог під час перерви напав на 11-річного хлопчика та завдав йому тілесних ушкоджень. Також у повідомленні йшлося, що у хлопчика діагностовали «забій передньої черевної стінки».
Читайте також: Від сьогодні на Львівщині запрацюють ще три радари TruCam
Однак, сьогодні, 25 березня, у Нацполіції Львівської області розповіли Galnet, що лікарі на тілі хлопчика тілесних ушкоджень не виявили.
«Відкрито кримінальне провадження за статею 126 Кримінального кодексу України. На даний час з'ясовуються усі обставини події. Зі слів вчителя, він його не бив», – розповіла речниця Нацполіції Львівської області Світлана Добровольська.
Досудове розслідування ще триває.
Юлія Василина
----------
2019-03-25
Автовокзал «Двірцевий» у Львові тимчасово закрили: де купити квитки
Квитки продаватимуть на двох локаціях
З 25 березня змінять місце відправлення усі автобусні маршрути – міжнародні і приміські, які відправлялися з автовокзалу «Двірцевий». А також змінилися місця, де можна придбати квитки. Тепер це можна зробити на двох локаціях: у касі на парковці біля Залізничного вокзалу, а також у працівників автостанції на Приміському вокзалі.
Про це повідомляє прес-служба ЛМР.
Читайте також: За заїзд на площу Двірцеву у Львові водіїв тепер штрафуватимуть
 «У зв’язку із реконструкцією площі Двірцевої, змушені перенести платформи відправлення автобусів. Із 25 березня автобуси міжнародного сполучення та рейси до Трускавця, Моршина і Східниці відправлятимуться із парковки біля Залізничного вокзалу, поруч із зупинками міського громадського транспорту. Там же ж буде облаштовано касу для придбання квитків.
Міжобласні автобуси та рейси до Дрогобича та Шкло відправлятимуться та зупинятимуться на Приміському вокзалі. Також на цій локацій можна буде придбати квитки на проїзд безпосередньо у наших працівників. Вони будуть одягнуті в жовті жилети з написом на плечах «Автовокзал „Двірцевий“. У них будуть касові апарати, тому зможуть видрукувати необхідний квиток», — розповів Богдан Коваль, прес-секретар Автовокзалу «Двірцевий».
За його словами, на міжнародні маршрути також можна буде придбати квитки он-лайн: на сайті ewe.ua. Це буде зручніше для пасажирів і розвантажить каси.
Юлія Василина
----------
2019-03-25
Діагностують аритмію, гострі коронарні синдроми та інфаркт. Борислав та Східниця отримали нові електрокардіографи
Обстеження на нових препаратах можна пройти безкоштовно у чотирьох точках надання первинної медичної допомоги
Для Борислава та Східниці закупили чотири апарати для діагностики серцевих захворювань. Пройти обстеження на них можна у Бориславі: по вул. С. Коваліва, по вул. Куліша – доросла поліклініка, у дитячій поліклініці по вул. Героїв ОУН-УПА та у смт. Східниця.
«За допомогою такого апарату можна діагностувати проблеми із серцем: починаючи від аритмії, серцевих вад та найголовніше – вони допомагають визначити гострі коронарні синдроми та інфаркт міокарда. Тепер можемо надавати кваліфіковану допомогу, бо старі апарати були у неналежному стані, погано працював акумулятор», — розповідає Galnet завідувач відділення Первинної медико-санітарної допомоги Центральної лікарні Борислава Ірина Горинь.
Читайте також: Можуть з’явитись проблеми зі шлунком та серцем: львівська стоматологиня про наслідки неправильного догляду за зубами
Обстежитись на нових апаратах можна безкоштовно. Для цього необхідне скерування від лікаря первинної ланки, лікаря-спеціаліста поліклініки чи стаціонару. Додамо, нові електрокардіографи для покращення діагностики серцевих захворювань придбано у рамках реалізації медичної реформи.
Як писав Galnet раніше, Львівський обласний клінічний кардіологічний центр та Дрогобицька міська лікарня №1 отримали нові ангіографи. Це унікальні апарати, які діагностують будь-яку патологію судин.
Читайте також: Дітям до 14-ти років не варто користуватись соцмережами, — психолог
Катерина Тополюк
----------
----------
2019-03-26
Вояки з Львівщини можуть відстежити вільні ділянки під фермерство онлайн
Для цього створили спеціальні каталоги вільних земельних ділянок
Для учасників АТО/ООС розробили каталоги пропозицій вільних земельних ділянок сільськогосподарського призначення державної власності (за межами населеного пункту), що зарезервовані для безоплатної передачі учасникам ООС (АТО). Зробили це для кращого розуміння ситуації з землями, яка існує в області, йдеться на сайті ЛОДА.
Отож, завдяки каталогам можна отримати інформацію про земельну ділянку, її основні характеристики: площу, вид угідь, кадастровий номер (за наявності). У каталогах також розміщені картографічні матеріали, які допомагають конкретніше зрозуміти місце розташування земельної ділянки.
Переглянути каталоги кожного з двадцяти районів області ви можете тут.
Нагадаємо, що надання у власність земельних ділянок відбувається у порядку, визначеному статтею 118 Земельного кодексу України. Найважливішими умовами для цього є наявність документу, який посвідчує участь в антитерористичній операції (ООС) та інформація про те, що учасник бойових дій ще не скористався своїм правом на безоплатне отримання у власність земельної ділянки.
Читайте також: У Львові 57 учасників АТО отримають по 100 тисяч гривень (список)
Покрокова інструкція тут.
Андрій Теплий
----------
2019-03-26
Завтра на Львівщині прогнозують сніг
У ніч на 27 березня синоптики прогнозують мокрий сніг з температурою повітря -4 - +1 градус
Вдень буде 1-6 градусів тепла. Без опадів, але на дорогах ожеледиця. Вітер – 9-14 м/с, який посилитися до штормових значень – 18-22 м/с.
Про це Galnet розповіла синоптик Олександра Тузяк.
Читайте також: У поліції розповіли деталі спецоперації на Сихові (ВІДЕО)
28 березня у деяких місцевостях області буде мокрий сніг та дощ. Денна темпратура 5-10 градусів тепла. Вночі від -1 – +3 градуси тепла. Вітер – 15 м/с. У нічні і ранкові години також збережеться ожеледиця.
29 березня вночі прохолодно – від нуля до -2 градусів. Зранку буде сонячно. Температура повітря вдень – +2- +7 градусів.
Юлія Василина
----------
2019-03-26
Завдяки TruCam на Львівщині з порушників швидкості стягнули 2,5 мільйона гривень
Станом на 13 березня було винесено близько 11 тисяч постанов за порушення швидкісного режиму
На сьогодні у Львівській області працює 6 пристроїв TruCam. Напередодні до трьох, які працювали раніше, додались ще три радари. Їх розташували у напрямку Львів-Шегині, Львів-Рава-Руська, по два на трасі Київ – Чоп та Львів-Краковець.
«Загалом станом на 13 березня було винесено близько 11 тисяч постанов за порушення на суму майже три мільйони гривень. Із них вже оплатили 2 491 117 гривень », —  повідомила Galnet речниця Патрульної поліції у Львівській області Катерина Рибій.
Читайте також: На реконструкцію очисних споруд Львова треба 170 мільйонів євро
За словами речника патрульної поліції Львівщини Мар’яна Шпитака, завдяки пристроям TruCam притягувати порушників до відповідальності стало легше, однак пристроїв у Львівській області не достатньо.
«Для кращого регулювання швидкості на дорогах, щоб патрульні могли належним чином фіксувати такі правопорушення, потрібно більше радарів для вимірювання швидкості. Моє бачення як патрульного, такий прилад для вимірювання швидкості має стояти у Львові на кожному перехресті», — коментує Galnet Мар’ян Шпитак.
Читайте також: На Сихові ремонтують дорогу: проїзд автівок обмежили
Додамо, що лише напередодні на Львівщині винесли 108 постанов за порушення швидкісного режиму.
Нагадаємо, з 8 жовтня 2018 року порушення водіїв на дорогах почали фіксувати за допомогою радарів TruCam – лазерних приладів для вимірювання швидкості руху автомобіля з веденням відеофіксації.
Читайте також: У поліції розповіли деталі спецоперації на Сихові (ВІДЕО)
Катерина Тополюк
----------
2019-03-26
Львівські розробники створили додаток для порівняння цін на таксі
Зараз користуватися ним можуть власники смартфонів, які працюють на базі Android 
Сервіс отримав назву «Рушай» і допомагає користувачам порівняти ціни на таксі та обрати найоптимальніший для себе варіант поїздки, пише The Village Україна. Для того, аби було що порівнювати, просто задайте маршрут і отримайте одразу чотири цінові пропозиції від різних служб виклику таксі. 
«Невелике опитування показало, бажаними є опції: запам’ятовування улюблених місць, можливість обирати початкову чи кінцеву точки за допомогою маркера на карті. Дані функції вже реалізовані. Наразі працюємо над можливістю будувати складний маршрут, який дозволить підвести друзів після вечірки», – йдеться на facebook-сторінці розробників.
 
Зараз сервіс порівнює ціни на поїздки чотирьох популярних у Львові компаній, а розробники ведуть перемовини з іншими міськими сервісами замовлення таксі. 
Читайте також: Львівська водійка таксі: «Поляки дивуються, що я жінка-таксист, у них, кажуть, немає такого»
За словами творців «Рушай», ідея створення додатку такого типу виникла на одному з модулів в університеті, коли вони розглядали кейс громадського транспорту у місті.
Мар'яна Галькович
----------
2019-03-26
Понад 100 тисяч українців страждають від епілепсії: як діяти при нападі
Сьогодні, 26 березня, відзначають «Фіолетовий день» або Всесвітній день боротьби з епілепсією
За даними ВООЗ у світі проживає приблизно 50 млн зареєстрованих хворих на епілепсію. В Україні є дані, що 0.25% населення страждає на епілепсію, тобто це – приблизно 112 тисяч людей. Керівник ГО «Курси першої медичної допомоги» Василь Кашуба розповів журналістам Galnet, як правильно надати домедичну допомогу людині, у якої стався напад епілепсії.
Читайте також: Трускавецькі депутати одноголосно підтримали відкриття Центру малоінвазивної хірургії
Інструктор виділив основні правила для немедичних працівників:
1) переконайтеся у відсутності небезпеки (з’ясуйте, чи постраждалий перебуває у безпечному місці);
2) викличте бригаду екстреної (швидкої) медичної допомоги;
3) надайте домедичну допомогу на місці випадку, крім ситуацій, коли місце є небезпечним;
4) не намагайтеся насильно стримувати судомні рухи постраждалого;
5) вкладіть постраждалого на рівну поверхню, підкласти під його голову м’які речі, щоб попередити травми голови;
6) розстебніть одяг постраждалого;
7) поверніть постраждалого на бік для попередження потрапляння до верхніх дихальних шляхів слини, крові тощо;
8) не розкривайте рот постраждалому за допомогою підручних засобів;
9) не вливайте силоміць рідину та будь-які ліки до рота постраждалого під час судом;
10) визначте наявність свідомості та дихання, після припинення судом оглянути постраждалого, за відсутності дихання розпочніть серцево-легеневу реанімацію;
11) забезпечте постійний нагляд за постраждалим до приїзду бригади екстреної (швидкої) медичної допомоги;
12) при погіршенні стану постраждалого, до приїзду бригади екстреної (швидкої) медичної допомоги, повторно зателефонуйте диспетчеру екстреної медичної допомоги.
Читайте також: Рецепт на «Доступні ліки» отримають лише ті, хто підписав декларацію
Нагадаємо, Фіолетовий день – це щорічна міжнародна акція, що проводиться 26 березня, завдання якої – розвіяти міфи про епілепсію і допомогти людям, які живуть з цим діагнозом. Вперше цей день відзначали в 2008 році в Новій Шотландії, Канада.
Читайте також: Діагностують аритмію, гострі коронарні синдроми та інфаркт. Борислав та Східниця отримали нові електрокардіографи
 
Катерина Тополюк
----------
2019-03-26
На реконструкцію очисних споруд Львова треба 170 мільйонів євро
Польський уряд уже дав своє погодження на фінансування проектних робіт реконструкції
Усі очисні споруди Львова застаріли і потребують капітальної реконструкції. Про це під час брифінгу повідомила речниця «Львівводоканалу» Уляна Горбата.
«Очисні споруди Львова побудовані у 1960-1970 роках. Найстарша частина –у 1964 році. Зараз «Львівводоканал» робить поточні ремонти і лише дуже частково – капітальні. Стан що будівель, що обладнання – це технології 60-их років минулого століття. Споруди потребують комплексної модернізації. Щоб реконструювати очисні споруди Львова комплексно, необхідно інвестицій 170 мільйонів євро. Місто такими коштами не володіє».- Пояснює Уляна Горбата.
Читайте також: У поліції розповіли деталі спецоперації на Сихові (ВІДЕО)
У «Львівводоканалі» кажуть, попередньо погодилась допомогти з реконструкцією Польща.
«У кінці 2018 року польський уряд дав своє погодження на фінансування проектних робіт щодо реконструкції очисних споруд у Львові».- Розповідає директор «Львівводоканалу» Валентин Вольський, і додає: наразі «Львівводоканал» своїми силами закінчує роботи на аеротенку.
 «На аеротенок подається брудна вода. Тут за допомогою кисню відбувається її очищення. Це дуже важлива частина наших очисних споруд. Ми повністю відремонтували бетонну частину. Поміняли усю технологічну частину: труби, через які подається кисень і шибери, якими регулюється робота цього аеротенка. На ці роботи ми витратили понад 6 мільйонів гривень». – Уточнив Вольський.
Читайте також: Побиття школяра у Мостиськах: лікарі ушкоджень не діагностували
За його словами, після закінчення цих робіт, якість стоків, які тут очищаються, буде суттєво вищою.
Раніше Galnet повідомляв, що “Львівводоканал” братиме гроші за опломбування лічильників. 
Читайте також: “Стара Левандівка” матиме свою каналізацію
Марічка Курило
----------
2019-03-26
У поліції розповіли деталі спецоперації на Сихові (ВІДЕО)
На Сихові поліцейські затримали «гастролерів», причетних до квартирних крадіжок
Це іноземці – громадяни однієї з країн Кавказу, двоє з яких перебували в Україні нелегально. Їм загрожує покарання – позбавлення волі на строк від трьох до шести років, повідомляє Нацполіція Львівської області.
До затримання іноземців були задіяні бійці КОРДу.
Встановлено, що 25 березня троє зловмисників – громадян однієї з країн Кавказу віком від 25 до 39 років, підібравши ключ до вхідних дверей, проникли у квартиру 23-річного львів’янина та викрали з помешкання гроші і оргтехніку.
Читайте також: Кого з воїнів ОУН-УПА визнали учасниками бойових дій: ПЕРЕЛІК
«Гастролери» затримані в порядку ст.208 КПК України, вилучені речові докази та автомобіль «Форд Фокус», який вони використовували у злочинній діяльності. Також встановлено, що затримані можуть бути причетні до інших подібних злочинів, скоєних на території Львова та в інших областях України. Невдовзі суд обере для затриманих міру запобіжного заходу», – розповів заступник начальника Головного управління Національної поліції у Львівській області полковник поліції Тарас Сабанюк.
Досудове розслідування триває.
Юлія Василина
----------
2019-03-26
На Сихові ремонтують дорогу: проїзд автівок обмежили
На вулиці Чмоли зроблять поточний ремонт дороги
За сприятливих погодних умов роботи планують закінчити наступного тижня.
Про це повідомляє прес-служба ЛМР.
Читайте також: Трускавецькі депутати одноголосно підтримали відкриття Центру малоінвазивної хірургії
«Сьогодні ми розпочали поточний ремонт дорожнього покриття на вул. Чмоли. Плануємо, що роботи триватимуть до 4 квітня. Відповідно, від сьогодні, до 4 квітня, впродовж дня, з 08.00 год і до 19.00 год, буде обмежено рух транспортних засобів на вул. Чмоли», – розповіла Галина Гладяк, голова Сихівської районної адміністрації.
Юлія Василина
----------
2019-03-26
Кого з воїнів ОУН-УПА визнали учасниками бойових дій: ПЕРЕЛІК
Сьогодні, 26 березня, набув чинності закон «Про статус ветеранів війни, гарантії їх соціального захисту» щодо посилення соціального захисту учасників боротьби за незалежність України у XX столітті. 
Згідно з ним, учасниками бойових дій визнано осіб, які брали участь у всіх формах збройної боротьби за незалежність України у XX столітті у складі Української повстанської армії (УПА), Української повстанської армії отамана Тараса Боровця (Бульби) «Поліська Січ», Української народної революційної армії (УНРА), Збройних підрозділів Організації українських націоналістів (ОУН), Організації народної оборони «Карпатська Січ», Української військової організації (УВО).
Про це повідомляють на сайті Української правди.
Читайте також: У Львові вдосконалять звучання серен
Порядок надання статусу УБД вказаним особам встановлює Кабінет міністрів.
За ці три місяці Кабмін мав прийняти і впровадити нормативно-правові акти, необхідні для реалізації закону, і привести інші нормативно-правові акти у відповідність із цим законом.
Читайте також: У Трускавці відремонтують аварійний поверх міської лікарні і відкриють там Центр малоінвазивної хірургії
Катерина Тополюк
----------
----------
2019-03-27
На ремонт однієї з вулиць у Бориславі планують витратити майже 6 мільйонів гривень
Йдеться про капітальний ремонт та реставрацію вулиці Володимира Великого
Напередодні управління житлово-комунального господарства та енергозбереження Бориславської міської ради оголосило тендер на закупівлю робіт із ремонту дорожнього покриття двох ділянок дороги по вулиці Володимира Великого, а саме від перехрестя з вул. Трускавецькою до перехрестя з вул. Героїв ОУН-УПА та від перехрестя з вул. С.Коваліва до кладовища на Гуковій Горі. Ремонт виконають у межах «Програми фінансування робіт, пов’язаних з капітальним та поточним ремонтом доріг м. Борислава на 2019 рік».
Тендерні пропозиції можна подавати до 10 квітня, а наступного дня, 11 квітня, відбудеться сам аукціон, очікувана вартість робіт – 5 793 835,20 гривень з ПДВ. У мерії сподіваються, що ремонт вулиці встигнуть зробити до Великодніх свят.
До слова, у згаданій вище Програмі затверджено виконання робіт по 8 об’єктах.
Читайте також: Діагностують аритмію, гострі коронарні синдроми та інфаркт. Борислав та Східниця отримали нові електрокардіографи
Наступний тендер міська рада оголосить на ремонт ділянки дороги по вулиці М.Грушевського (від будинку №20 до перехрестя з вул. Героїв ОУН-УПА). Зараз у мерії очікують результатів оцінки експертів.
 
Мар'яна Галькович
----------
2019-03-27
Львівська міськрада поставила ультиматум власнику аптеки «Під святим Миколаєм»
Мерія вимагає повернути меблі історичної аптеки на Грушевського, 23, а будівлю відреставрувати
Про це повідомляють на сайті Львівської міської ради. 
«Після перемовин з орендарем і власником було прийнято два рішення. По-перше, меблі й важливі елементи аптеки будуть збережені, відновлені та повернуті. По-друге, буде здійснена реставрація самої будівлі. Частину меблів і важливих елементів декору вже було повернуто, а друга частина зараз знаходиться в майстернях на реставрації», — зазначив заступник міського голови з питань розвитку Андрій Москаленко
Читайте також: «Еліта держави»: Імена чотирьох дрогобичан потрапили до унікальної книги
Нагадаємо, торік у грудні адміністративна комісія при виконкомі Львівської міськради наклала максимальний штраф у розмірі 1700 гривень на ТзОВ «Під святим Миколаєм» за знищення історичного екстер’єру, зокрема, демонтаж антикварних меблів. Детальніше про це читайте тут. 
Читайте також: Найгнучкіша бабуся України тепер має свою сторінку в Instagram
Катерина Тополюк
----------
2019-03-27
Силач з Львівщини – чемпіон України з пауерліфтингу серед спортсменів з вадами зору
Представники Львівщини вибороли у змаганнях «золото» та «срібло»
Чемпіонат України з пауерліфтингу та жиму лежачи серед спортсменів з вадами зору пройшов у Рівному.
Про це повідомили в управлінні фізичної культури та спорту Львівської ОДА.
Читайте також: Львівські учні зняли ролик про цькування у школі (ВІДЕО)
Зокрема, львівський спортсмен Олександр Чернобай здобув золоті медалі: з пауерліфтингу (сума 632,5 кг) та жиму (результат – 165 кг) у ваговій категорії до 90 кг, а також «срібло» в абсолютній першості з жиму лежачи (результат – 106,34).
Окрім цього, Андрій Станько виборов срібні медалі: з пауерліфтингу сума 615 кг та жиму (результат 155 кг) у ваговій категорії до 100 кг.
Юлія Василина
----------
2019-03-27
Терапія радістю. Як львів’яни стають клоунами заради діток у лікарнях
Зараз у Львові працюють 6 клоунів, які дарують радість діткам в Охматдиті та Західноукраїнському спеціалізованому дитячому медичному центрі 
Сміх здатен допомогти лікуванню. У це вірять львівські клоуни-волонтери, які ось уже 7 місяців відвідують діток у лікарнях.
 — Першу школу лікарняної клоунади ми організували з благодійним фондом «Крила надії», тому що з’явилася потреба у лікарняних клоунах. Їхня основна мета – приділити увагу кожній дитині, це своєрідна дружба між клоуном і дитинкою. Колун не показує їй виставу, він прислухається до неї, щоб бути максимально близьким по-своєму, по-клоунському. Інколи клоун допомагає проходити різні медичні процедури та маніпуляції. Буває так, що після відвідування клоунів, діти починають їсти, а до того вони відмовлялися. Лікарня для дітей перестає бути місцем страху, — розповідає координаторка проекту «Терапія радістю» Катерина Ридош.
Читайте також: Дітям до 14-ти років не варто користуватись соцмережами, — психолог
Біба, Гавка, Тюбік, Коко, Таша та Кукуся заходять у палати мінімум по двоє та лише з дозволу дитини. Клоуни у щілинку дверей просовують тільки круглий червоний ніс, щоб запитати, чи можна увійти.
 — Спочатку ми стукаємо, запитуємо у діток, чи можна зайти. Вони відчувають відповідальність, коли приймають рішення. Це важливий момент, який їх бадьорить. Це їм дозволяє почуватися головними, — розповідає Galnet клоунеса Гавка.
Читайте також: Львівська водійка таксі: «Поляки дивуються, що я жінка-таксист, у них, кажуть, немає такого»
Клоунеса Гавка — Галина Боднар. Жінка лікарняну клоунаду поєднує з роботою бухгалтера. Зізнається Galnet, що вже не може уявити своє життя без неї.
 — Коли були перші виходи, дуже хвилювалася, не знала, як себе поводити. Також є різниця, до кого заходити у палату. Якщо йдемо до маленьких діток, то є зовсім інший підхід, потрібно щоб дитинка не злякалася. Часто буває, що дитині дуже тяжко, а наш прихід розвеселяє, бадьорить, допомагає їй одужати. Я у ті моменти відчуваю велике задоволення. Батьки зазвичай реагують дуже позитивно. Деякі з них думають, що це платна послуга, тому питають, скільки це коштує. Коли дізнаються, що безкоштовно, стають більш розслаблені, часто запитують, коли прийдемо ще, — продовжує розповідати клоунеса пані Галина.
Читайте також: Як батьки можуть контролювати якість шкільного харчування
Клоуни-волонтери проводять у лікарні близько двох годин, на одну палату витрачають 15 хвилин. Вони спілкуються з дітками, запитують, як у них справи, дізнаються про хобі. Також розмальовують їх аквагримом та залишають на згадку іграшку з повітряних кульок.
Додамо, школа «Терапія радістю» у Львові оголосила новий набір. Про це Galnet докладно розповідає ТУТ. Потрапити до команди лікарняних клоунів можуть усі охочі, старші 20-ти років. У програмі школи: пробудження клоуна у собі, акторська майстерність, імпровізація, робота у парі, тілесність у практиці лікарняної клоунади та зустрічі з лікарями. Набір волонтерів триватиме до 5 квітня.
Фото: Катерина Тополюк
Читайте також: Львівські розробники створили додаток для порівняння цін на таксі
 
Катерина Тополюк
----------
2019-03-27
Найгнучкіша бабуся України тепер має свою сторінку в Instagram
Жителька Львівщини пані Надія у свої 93 роки сідає на шпагат, готує, читає, співає і навіть ходить у театр
Найгнучкіша бабуся України Надія Куповець-Шаригіна з міста Кам’янка-Бузька тепер має свою сторінку в Instagram. Про це в ексклюзивному коментарі для Galnet розповіла внучка пані Надії – Галина Бойко.
«Відколи бабуся офіційно встановила Національний рекорд, до неї прикута дуже активна увага. Журналістів багато приходять, місцеві цікавляться її життям. Але так вийшло, що дім, де вона мешкає, уже потребує ремонту – зі стелі почало текти. Ми сіли з бабусею, поговорили, і запропонували їй створити свій акаунт в Instagram. У неї ж так багато фото і відео, і розказати має що! А там, гляди, може і спонсори знайдуться, щоб допомогти бабусі з ремонтом», – розповідає журналістці Galnet внучка пані Надії.
Читайте також: Львівська водійка таксі: «Поляки дивуються, що я жінка-таксист, у них, кажуть, немає такого»
Тепер рекордсменка з Львівщини має сторінку @babcia_nadia. Менш ніж за тиждень у неї з’явилось понад 50 підписників.
Пропозицію зареєструватись у соцмережах бабуся сприйняла дуже жваво. Зараз, розповідає внучка, вона вникає у всі тонкощі ведення соціальних мереж.
«Кілька днів тому дзвоню бабусі і кажу: «Знаєте, нас так активно «лайкають» в інстаграмі». А бабуся так задумалась, і здивовано запитує: «А за що?». Подумала, що «лають»! Ото ми насміялись». – Згадує Галина.
Читайте також: Поки була на війні, чоловік навчився зав’язувати доньці бантики: історії мужніх жінок
Нагадаємо, Надія Куповець-Шаригіна з міста Кам’янка-Бузька, на Львівщині, у 93 роки виконує поздовжній шпагат. Національний Реєстр Рекордів офіційно визнав її найгнучкішою бабусею України. У Національному Реєстрі кажуть, ще трохи і жителька Львівщини зможе претендувати на місце у Книзі Рекордів Гіннеса. Зараз там зафіксоване виконання шпагату у віці 95 років.
Додамо, що у своєму поважному віці пані Надія веде активний спосіб життя (щодня займається спортом не менше двох годин), куховарить, працює у полі, читає, декламує вірші і ходить у театр.
Читайте також: За 6 хвилин відмовила від самогубства: президент нагородив львівську патрульну
Марічка Курило
----------
2019-03-27
Тариф «Львівгазу» на розподіл газу є збитковим
Тариф на розподіл газу ПАТ «Львівгаз» є збитковим. За підсумками минулого року збиток компанії від розподілу газу склав 439,7 млн гривень
У поточному році через дії Міненерговугілля та НКРЕКП «Львівгаз» отримає ще 545 млн грн збитків, про це йшлося сьогодні під час прес-конференції за участі Голови Правління ПАТ «Львівгаз» Юрія Войсовича.
Основним джерелом збитків для компанії є виробничо-технологічні втрати (ВТВ). Відповідно до чинного законодавства, їх обсяги затверджуються Міненерговугіллям відповідно до розрахунків газорозподільних компаній. Оператори ГРМ здійснюють їх, керуючись наказами профільного міністерства. Для ПАТ «Львівгаз» затверджено 78,4 млн куб м.
Читайте також: Тариф «Львівгазу» на розподіл газу є планово збитковим
Однак через занижену вартість газу для ВТВ в тарифі, газорозподільні компанії, які змушені купувати в Укртрансгазу послугу з балансування газу, роблять це по завищеній ціні. Середня вартість цієї послуги в минулому році склала 11 187 грн/тис куб м. Відтак, газорозподільна компанія змогла придбати лише 50 млн куб м газу.
При цьому, від 2016 року суттєво зросли інші статті витрат. Мінімальна заробітна плата зросла з 1 378 грн. до 4 173 грн., вартість дизельного пального на АЗС зросла з початку 2016 року з 16,82 грн/літр до 28 грн/літр станом на початок березня 2019 року. Індекс інфляції за той же період склав більше 35%, а індекс цін виробників промислової продукції зріс більше ніж на 66%.
«НКРЕКП впродовж останніх років послідовно формував нормативну базу, яка передбачає приведення газу до стандартних умов. Зокрема, вимога про приведення обсягів природного газу до стандартних умов міститься в Кодексі газорозподільних систем, типовому договорі на розподіл, а також в договорі постачання газу побутовим споживачам. Відтак, перевірки НКРЕКП щодо облгазів, з цього приводу, виглядають як рекламна кампанія. Регулятор підійшов до цього питання з чисто формальної точки зору. Усі акти перевірок однакові, як брати-близнюки. Якщо хтось справді піклується про споживача, потрібно змінювати законодавство, а не погрожувати перевірками і штрафами», – зазначив Голова Правління ПАТ «Львівгаз» Юрій Войсович.
Читайте також: У 2018 році фахівці «Львівгазу» виявили більше чотирьохсот випадків крадіжок газу
Голова НКРЕКП нещодавно виступила з ініціативою зміни стандартних умов. В Регуляторній комісії пропонують відмовитись від «газпромівських» 20 градусів за Цельсієм до 0 градусів за Цельсієм, які прийняті в європейських країнах. Нагадаємо, що Європейське енергетичне співтовариство також пропонувало Україні змінити цей стандарт. Це дозволило б практично нівелювати коефіцієнти для кінцевого споживача, які б були близькими до одиниці.
Більшість лічильників, котрі встановлені у споживачів, рахують об’єм газу в робочих умовах – без корекції температури та тиску. Для того аби врахувати “температурну” різницю і застосовуються коефіцієнти. Взимку використовуються коефіцієнти більші за одиницю і відповідно рахунок за газ буде вищим, а влітку – навпаки.
Читайте також: У 2018 році фахівці «Львівгазу» виявили більше чотирьохсот випадків крадіжок газу
Розмір коефіцієнту залежить від місяця року, області, в якій проживає абонент та місцезнаходження лічильника. Навіть відстань до лічильника від входу в приміщення має значення. Тому коефіцієнти можуть відрізнятись у споживачів з ідентичним обладнанням, котрі проживають в однакових будинках.
«На жаль, побутові споживачі газу стали заручниками незавершених реформ в енергетичному секторі. Адже нинішні дії НКРЕКП та Нафтогазу є несправедливими по відношенню до споживачів. Виходить, що одні платять за інших. Наприклад, в одного споживача лічильник стоїть на вулиці, і на морозі обсяг газу, який він споживає зменшується. В той же час, в інших споживачів, лічильники стоять в квартирах і до них газ надходить за вищої температури. І він (газ), відповідно, не стискається так сильно, як у споживачів, в котрих лічильник стоїть на вулиці. Виходить, що з логіки НКРЕКП та Нафтогазу – ті в кого лічильник стоїть в квартирі мають сплачувати за тих, у кого лічильник встановлений на вулиці. Для того, щоб вирівняти ситуацію і поставити споживачів в однакові умови, для споживачів, в котрих лічильники стоять на вулиці встановлені вищі коефіцієнти. В 2015 році після прийняття закону «Про ринок природного газу» планувався перехід до оплати за газ в енергоодиницях. Це дозволило б зняти всі питання про коефіцієнти та якість газу. І люди платили б тільки за ту енергію, котру спожили, а не за куби. Однак цього так і не відбулося», – додав Юрій Войсович.
Читайте також: Відділення «Львівгазу» на Дорошенка закрили
Андрій Теплий
----------
2019-03-27
«Еліта держави»: Імена чотирьох дрогобичан потрапили до унікальної книги
У виданні вписане 191 ім'я
Видавництво «Логос Україна» створило довідково-біографічне видання «Почесні імена України — еліта держави», до якого ввійшли відомі науковці, освітяни, медики, політичні та громадські діячі, підприємці та правники, а також ті, хто любить свою країну і намагається її змінити. З’явилися у книзі й імена чотирьох дрогобичан, зазначають у прес-службі ДМР.
Отож, у книзі ви можете знайти:
Загалом у довідково-біографічному виданні вписано 191 українця, чия праця, на думку членів редакційної колегії мають право називатися елітою нації.
«Ці українці — світочі епохи. Вони плекають споконвічні цінності і борються за національну ідею. Щодня своїми справами вони творять майбутнє — справедливу, економічно розвинену, інноваційну й по-справжньому європейську Україну», — йдеться у передмові до видання.
Читайте також: Картка дрогобичанина: Коли чекати та які функції виконуватиме
Нагадаємо, Дрогобич став першим містом в Україні, де запис дітей до садочків та перших класів відбувається на базі системи blockchain.
Андрій Теплий
----------
2019-03-27
Дорогу на Замарстинівській замостять бруківкою з площі Двірцевої
А також використають бруківку, яка була під асфальтом на Замарстинівській
Про це на брифінгу розповів заступник директора департаменту житлового господарства та інфрастуктури ЛМР Андрій Білий.
«На Замарстинівській раніше була бруківка, які потім закрили асфальтом. Коли зняли асфальт, то побачили, що бруківка місцями є в досить непоганому стані, тому частково її візьмуть саме з цієї вулиці. Додатково бруківку перекладуть з площі Двірцевої», – розповів Андрій Білий.
Читайте також: Скільки витратили на ремонт доріг на Львівщині, можна подивитися онлайн
За його словами, бруківка має прослужити близько 10 років без втручання у покриття.
Юлія Василина
----------
2019-03-27
Скільки витратили на ремонт доріг на Львівщині, можна подивитися онлайн
Для цього Офіс спеціального регулювання (BRDO) створив спеціальний портал
За словами розробників, за допомогою порталу можна контролювати використання коштів на ремонт доріг, тендерну документацію та гроші, виділені на безпеку руху.
Читайте також: «Іван Левинський. Імпульс». Як виглядає кабінет того, хто збудував львівську Оперу
А це означає, що інформація про розподіл грошей, які щодня сплачує кожен автомобіліст, стане відкритою:
– Ремонт доріг у розрізі областей та доріг державного і місцевого значення.
– Кошти, витрачені на безпеку руху.
– Тендери, які було оголошено та проведено в областях.
– Гроші, які фактично були витрачені замовниками.
На 2019 рік заплановано в 1,5 рази більше порівняно з минулим роком – рекордні 56 млрд грн. Проте, кажуть у BRDO, важливим для позитивних змін зі станом доріг є повноцінний контроль за використанням цих коштів та прозорість процесу.
До слова, кожен автомобіліст з кожного літра придбаного палива сплачує 0,21 євро акцизного збору. 0,16 євро з них спрямовуються до Дорожнього фонду. Далі кошти розподіляються наступним чином: 35% йдуть на місцеві дороги, 60% — на траси державного і міжнародного значення, а ще 5% — на фінансування заходів з безпеки дорожнього руху.
Юлія Василина
----------
----------
2019-03-28
Ялина, граб і барбарис: як на Львівщині озеленили ведмежий притулок (ФОТО)
Лісівники та громадські активісти зібрались у притулку заради благодійної справи
Сьогодні на території ведмежого притулку «Домажир» провели акцію з озеленення. Лісівники разом з помічниками, громадськими активістами, посадили там такі дерева, як модрина європейська, ялина, дуб, граб, бук, а також калину і барбарис.Про це повідомили у Львівському обласному лісомисливському господарстві.
Нові алеї висадили представники Громадської Ради при Львівському ОУЛМГ, учасники молодіжної ради, працівники лісгоспу. Долучилися до спільної справи також перший заступник начальника Львівського ОУЛМГ Ярослав Целень, голова Громадської ради при Львівському ОУЛМГ Степан Білас, директор ДП «Рава-Руське лісове господарство» Антон Косовський.
Разом із лісівниками дерева садили представники громадськості. Загалом, на їхньому рахунку вже понад 5 гектарів висадженого лісу.
 
Нагадаємо, минулого тижня журналістка Galnet брала участь у подібній акції. Тоді за три години активісти висадили понад три тисячі дерев.
 
Мар'яна Галькович
----------
2019-03-28
У Львівській міській раді стверджують, що дозволу на перекриття руху не давали
Рух у центрі Львова уже кілька годин ускладнений
“Місто вказівки на перекриття вулиць і зміни в русі транспорту не давало. Також перекриття вулиць ніхто з містом не погоджував. За наявною інформацією, фізично на рух тролейбусів повпливали УДО (управління Державної охорони), у зв’язку із приїздом Президента”, – про це заявив заступник міського голови Львова з питань житлово-комунального господарства Сергій бабак.
Як писав Galnet раніше, через приїзд Президента до центру не їдуть тролейбуси. Як курсують тролейбуси №2, 9 та 12 можна прочитати ТУТ. 
Читайте також: У Львові супермаркети поступово відмовляться від поліетилену: як це відбуватиметься
Андрій Теплий
----------
2019-03-28
У Львові супермаркети поступово відмовляться від поліетилену: як це відбуватиметься
У місті стартує кампанія «Без поліетилену»
У місті 9 квітня стартує кампанія «Без поліетилену. Її ініціювали Львівська міськрада та Zero Waste Lviv. Основна ціль кампанії – популяризувати серед закладів торгівлі практику купівлі продуктів у багаторазовій тарі.
«Ми використовуємо звичайні поліетиленові пакетики у середньому 20-30 хвилин. Натомість їх шкода триває сотні років. Ми знаємо, що вони забруднюють океани, шкодять тваринам. Тому у місті вирішили поетапно відмовлятися від поліетилену в супермаркетах. 9 квітня ми на один день, у всіх найбільших торгових мережах відмовляємося від його використання. Натомість закликаємо використовувати еко-сумки, паперові пакети», – зазначає заступник міського голови Львова Андрій Москаленко.
Читайте також: Терапія радістю. Як львів’яни стають клоунами заради діток у лікарнях
До кампанії доєдналися супермаркети та гіпермаркети: «Ашан», «Арсен», «Сільпо», «Близенько», «АТБ», «FEST».
 «У наших магазинах плануємо: відмовитись від одноразових пакетів на відділі кас. Підготували багаторозові сумки. Також відмовимось від поліетиленового посуду у відділі «кафе» та «кулінарія». Альтернативою стане дерев’яний одноразовий посуд, а також паперові тарілочки та стаканчики, змішувачі, які є безпечними і не забруднюють середовище. Повністю хочемо відмовитись від поліетиленових пакетів у відділах випічки та товарів на вагу і, як альтернативу, використовувати паперові» – розповіла представниця одного з гіпермаркетів Наталія Дзьордзь.
Читайте також: Найгнучкіша бабуся України тепер має свою сторінку в Instagram
Зокрема міськрада закликає компанії продумати варіанти заохочування людей використовувати пакети, що розкладаються, пропонувати не лише паперові пакети у відділах кулінарії, а й знижки за користування сумками-сітками, які можна використовувати багаторазово.
Кампанія триватиме до 3 липня – Всесвітнього Дня відмови від поліетиленових пакетів. В цей період відбудуться навчання для продавців, касирів та для людей, що займаються закупівлею товарів. Крім того окрема просвітницька програма передбачена для мешканців.
Читайте також: Львівські митники залучать до боротьби з контрабандою митників Євросоюзу
Роксолана Мудрак
----------
2019-03-28
На Львівщину йде суттєве потепління, але ненадовго – синоптики
Синоптик Львівського гідрометцентру Галина Клепак розповіла про погоду на вихідні дні: 30 та 31 березня
Погоду на вихідні дні визначатиме поле підвищеного тиску. 30 та 31 березня будуть надходити тепліші повітряні маси, тому погода буде без істотних опадів. Вітер переважатиме західного напрямку, швидкість 7-12 м/с. Температуру повітря вночі варто очікувати від 0 до 5 градусів тепла. Вдень, 30 березня, на Львівщині буде 11-16 тепла. У неділю, 31 березня, буде ще тепліше, 14-19 градусів тепла. Про це Galnet розповіли у Львівському регіональному центрі з гідрометорології.
Читайте також: Самоскиди та стара документація. Хто влаштував стихійне сміттєзвалище поблизу Кривчиць
Додамо, що у понеділок, 1 квітня, варто чекати зниження температури, буде досить прохолодно.
Катерина Тополюк
----------
2019-03-28
Львівські митники залучать до боротьби з контрабандою митників Євросоюзу
Це перша зустріч на рівні керівників у такому форматі. Про результати домовленості митних адміністрацій та перспективні ідеї дізнавався Galnet
За одним столом зібралися керівники митних адміністрацій країн Європейського союзу, з якими Україна межує на західному кордоні – Болгарії, Польщі, Словаччини та Угорщини.
«Основна ідея зустрічі, щоб наш досвід, який ми вже маємо з країнами учасниками ЄС, зокрема з Польщею, щодо спільного контролю, був відомий іншим країнам, з якими маємо спільний кордон. У результаті домовилися про підвищення взаємодії митних адміністрацій країн учасниць, протидії контрабанді зброї, боєприпасів, наркотиків та боротьби з порушеннями митних правил при переміщенні товарів», – розповів Galnet виконуючий обов’язки голови державаної фіскальної служби Олександр Власов.
Читайте також: У Пустомитах заряджати телефони можна від smart-дерева
Додамо, що товарообіг України з ЄС минулого року склав майже 44, 5 мільярди доларів, це понад 40% від загального обсягу зовнішньої торгівлі нашої держави. На сьогодні, до державної казни митниці вже перерахували понад 90 мільярдів гривень. Фіскали кажуть, у порівнянні з минулим роком надходження зросли на понад 12 мільярдів гривень.
Читайте також: «Стежки знищені, сходи – аварійні»: львів'яни вимагають врятувати Снопківський парк
Зазначимо, що у найближчій перспективі на спільному кордоні митники планують використовувати скануючі пристрої.
Катерина Тополюк
----------
2019-03-28
Через приїзд Президента до центру не їдуть тролейбуси
В межах передвиборчої програми Петро Порошенко має зустрітися з виборцями на площі біля пам’ятника Тарасові Шевченку
«У зв’язку з перекриттям вулиці біля ЛНУ ім. Франка, тролейбуси № 2, 9, 12 курсують за зміненим маршрутом — тобто вони розвертаються на вул. С. Бандери і їдуть у зворотному напрямку. Якщо буде перекрито вулиці в центрі міста також, то відповідно, відбудуться зміни у русі електротранспорту, який курсує через центр міста», — повідомила диспетчерська служба ЛКП «Львівелектротранс».
Юлія Василина
----------
----------
2019-03-29
«Діти харчуються так, як 60 років тому»: Євген Клопотенко представив збірник шкільної їжі у Львові
На презентацію прийшли директори львівських шкіл, надавачі послуг та батьки
Львів став другим містом, куди команда Євгена Клопотенка завітала з презентацією збірника, робота над яким триває понад три роки. Ідея глобальних змін зародилася у кухаря дуже давно: коли він переміг у 5 сезоні шоу «МастерШеф», пообіцяв, що скоро українці почнуть харчуватися інакше. 
«Був Радянський Союз і він створив систему харчування, яку він вважав правильною. Коли я прийшов до шкільної їдальні, то побачив, що діти їдять те саме, що колись їв я. Тоді я запитав маму, що вона їла в їдальні: «Гуляш, як і ти». Виходить, що за 60 років нічого не змінилося кардинально – змінювались лише якісь норми. У лікарнях, військових частинах та в’язницях – меню те саме. Збірник створили у 1957 році і всі мали на нього рівнятися», – каже Євген Клопотенко.
Ситуацію у шкільних їдальнях не надто змінило те, що збірники перевидавали. Отож, бажаючи змінити харчування українців Євген і вирішив почати з малого. Аби створити збірник, який зараз презентує, встиг поспілкуватися з постачальниками продуктів до їдалень, з лікарями та навіть попрацював разом зі шкільними кухарями. Тепер має 110 рецептів страв, які можна подавати дітям.
Опісля презентації усіх присутніх запросили скуштувати страви з рецептурника нового шкільного харчування, в меню були: мінестроне, салат з макаронами та буряком, курячий шніцель з цибулевим соусом та чай каркаде. Була на дегустації й очільниця управління освіти ЛМР Зоряна Довганик:
«Всі ми тут переконалися, що це смачно, цікаво і трішки по-іншому, ніж готують у школах. Це просто така родзинка, яка може надати нового смаку тим стравам, до яких ми звикли. Думаю, що ті люди, які сьогодні були тут, великою мірою готові до тих змін: вони готові говорити, що можна змінити не потребуючи дуже великих капіталовкладень, а це реально зробити».
Поласували таким обідом не лише гості, а й школярі. Кажуть, що їм таке меню сподобалося більше, ніж стандартне. Єдине, що їх здивувало – холодні макарони, діти не зрозуміли, що це салат.
Читайте також: Бургер і кебаб зі сиром: Відомий кухар опублікував книгу з рецептами для шкільних їдалень
До речі, для кухарів, які будуть готувати у шкільних їдальнях за збірником рецептів від Клопотенка, вже знімають відеоролики: використовують таку техніку, яка є на шкільних кухнях. За словами Євгена, при створенні рецептурника він враховував стан кухонного обладнання у наших школах і сам пробував готувати використовуючи лише те, що є у школах. Зараз команда кухарів працює над створенням двотижневого меню. До слова, собівартість одного обіду з рецептурника Клопотенка – 9,75 гривень. 
Мар'яна Галькович
----------
2019-03-29
У Турці подорожчали послуги з вивезення сміття
Таке рішення депутати прийняли 28 березня на 63-й сесії Турківської міської ради
Працівники КП «Турківське житлово-комунальне управління» запевняють, що підприємство є збитковим. Тому вони змушені підняти тарифи на свої послуги. В інщому випадку на містян чекає «порушення графіку санітарного очищення міста та поява несанкціонованих сміттєзвалищ, порушення санітарних норм та Правил благоустрою».
Читайте також: На Сихові знімають кадри до фільму про Україну після війни: деталі
Тож тепер турківчани за вивіз сміття і викачку рідких нечистот платитимуть стільки:
– послуги з вивезення 1 м.куб. твердих побутових відходів від населення (приватний сектор, комунальні будинки) по м.Турка – 106,05 грн.
– 1 м.куб. рідких нечистот по м.Турка від населення (приватний сектор, комунальні будинки) – 237,00 грн.
– викачка 1 м.куб. рідких нечистот по м.Турка від бюджетних та небюджетних організацій, приватних підприємств, СПД та ін. – 463,58грн.
Нові тарифи для мешканців багато квартирних будинків, готелів, лікарень, садочків та інших закладів дивіть тут.
Юлія Василина
----------
2019-03-29
У медичних закладах Дрогобича зробили безкоштовні Wi-fi зони: ПЕРЕЛІК
У списку є 10 медзакладів міста
Цього тижня Wi-fi зони ще тестують, пише прес-служба Дрогобицької міської ради.
Крім того, перед входом у мережу Wi-fi користувач отримуватиме інформацію про нововведення в медицині і наявність безкоштовних ліків.
Читайте також: У Дрогобичі до садочків і шкіл дітей реєструють на базі blockchain: як це працює
Безкоштовні Wi-fi зони встановили як у стаціонарних закладах охорони здоров'я, так і у поліклінічних:
– КНП «Дрогобицька міська лікарня №1», вул. А. Шептицького, 9;
– КНП «Дрогобицька міська лікарня №3», вул. Трускавецька, 67;
– КНП «Дрогобицька міська лікарня №5», вул. Козловського;
– КНП «Дрогобицький міський пологовий будинок», вул. А. Шептицького, 7;
– КНП «Дрогобицька міська дитяча лікарня», вул. А. Шептицького, 11;
– КНП «Дрогобицька міська поліклініка», вул. Січ. Стрільців, 22», зокрема у сімейних відділеннях на вул. Пилипа Орлика, 9 та вул. А. Шептицького, 7;
– КНП «Дрогобицька міська лікарня. Бальнеологія», вул. І. Франка, 16;
– КНП «Дрогобицька міська стоматологічна поліклініка», вул. Січ. Стрільців, 11.
Облаштування Wi-fi зон у закладах охорони здоров'я Дрогобича реалізується за підтримки USAID — незалежного агентства федерального уряду США та є для міста безкоштовним
Юлія Василина
----------
2019-03-29
За два дні на Львівщині розпочнеться місячник добровільної здачі зброї
З 1 по 30 квітня жителі області можуть звертатися у підрозділи поліції щоб здати зброю, боєприпаси, вибухові матеріали та спеціальні засоби, що зберігаються незаконно, уникнувши при цьому кримінальної відповідальності
Про це повідомляє прес-служба Нацполіції у Львівській області.
 «Усі мешканці Львова та області, які у цей період здадуть незареєстровану зброю, уникнуть кримінальної відповідальності за її зберігання. Якщо поліцейські самі вилучать зброю, то власникам доведеться відповідати згідно статті 263 Кримінального кодексу України. В окремих випадках, коли громадяни добровільно здадуть зброю, вони зможуть зареєструвати її та отримати у користування», – повідомив начальник відділу контролю за обігом зброї у сфері дозвільної системи Головного управління Національної поліції у Львівській області підполковник поліції Віктор Катерина.
Читайте також: На Сихові знімають кадри до фільму про Україну після війни: деталі
В окремих випадках, коли люди добровільно здадуть зброю, то можна буде її легалізувати і далі користуватися нею на законних підставах.
Юлія Василина
----------
2019-03-29
На Сихові знімають кадри до фільму про Україну після війни: деталі
Режисером є Тарас Дронь з Давидова
Чоловік каже: на Сихові знімають лише декілька кадрів до фільму «Із зав’язаними очима».
«У нас було 10 знімальних днів у Києві. А 15 днів будемо знімати у Львові. Але по фільму – це універсальне місто, тому ми не говоримо, що все це відбулося у Львові. Ми хотіли, щоб це було таке місто, щоб кожен українець побачив у ньому своє місто», – розповів Galnet режисер.
Читайте також: У Львові відкривають два наукові центри, якими можуть користуватися викладачі з різних вишів
Фільм розповідає про Україну після війни. Головна героїня Юля після втрати свого коханого на війні намагається почати жити знову. І раптом з’ясовується, що хлопець живий і йому терміново потрібні гроші на лікування.
«Марина Кошкіна грає героїню Юлю, через яку й ми розповідаємо історію. І тут є одна особливість. У фільмі деякі події відбуваються у спортивному клубі змішаних єдиноборств. Щоб підготуватися до цієї ролі акторка ще півроку тому почала вивчати бойові мистецтва і ходити в зал. Тому зараз вона виглядає як справжня спортсменка», – ділиться Тарас Дронь.
Фільм «Із зав’язаними очима» переміг у конкурсі патріотичного кіно від Міністерства культури.
Читайте також: Письменникам, які пишуть про Львів, даватимуть тимчасове житло
«Ми подавалися на 8 мільйонів гривень. Але отримаємо шість після того, як здамо фільм у вересні Міністерству кульури. А решту коштів намагаємося знайти або партнерів, або на конкурсах перемогти. Також фінансово нам підтримує Львівська обласна держадміністрація і Львівська кінокомісія. Також є декілька партнерів, які безкоштовно надали нам послуги або локації», – розповідає режисер.
Прем’єру фільму планують на грудень цього року. Проте, якщо братимуть участь у якомусь з фестивалів, то офіційний показ можуть трохи змістити.
Автори сценарію – Тарас Дронь та поляк Якуб Пирсак. Фільм створюється компаніями «Сучасне Українське Кіно» та «Garnet International Media Group». Бюджет проекту – 8 мільйонів 270 тисяч гривень.
До слова, головні ролі виконують Марина Кошкіна, Лариса Руснак, Сергій Лузановський, Олег Шульга і Олександр Мавріц.
 
Юлія Василина
----------
2019-03-29
Завтра у Дрогобичі змагатимуться плавці
Урочисте відкриття змагань з плавання відбудеться об 11:00
У суботу, 30 березня, у Дрогобицькій ДЮСШ імені Івана Боберського відбудуться змагання з плавання. Про це повідомили у секторі з питань фізичної культури та спорту Дрогобицької міськради.
Ці змагання проведуть у межах XXVIII спортивних Ігор Львівщини, ХІІ обласних ігор ветеранів спорту та V спортивних Ігор серед людей з інвалідністю, а участь в них візьмуть збірні команди районів області, міст обласного значення та ОТГ у категоріях «Дорослі», «Ветерани» та «Люди з інвалідністю».
До слова, зараз у Трускавці відбуваються одразу 4 яскраві спортивні події: Світові Рангові змагання Міжнародної федерації орієнтування, Чемпіонат України, Кубок України та Всеукраїнські змагання зі спортивного орієнтування серед вихованців ДЮСШ і позашкільних закладів.
Читайте також: «Еліта держави»: Імена чотирьох дрогобичан потрапили до унікальної книги
Нагадаємо, плавець з Червонограду Андрій Філін привіз додому одразу три нагороди зі Всесвітніх літніх ігор, що відбулися в Абу-Дабі.
 
Мар'яна Галькович
----------
2019-03-29
Справа Романа Кулака: адвокати підозрюваного хірурга не прийшли на суд
Судове засідання довелося перенести
Судове засідання у справі двох медиків Жидачівської районної лікарні, яких підозрюють у неналежному виконанні професійних обов’язків, що призвело до смерті 12-літнього Романа Кулака, мало відбутися 28 березня у Жидачівському районному суді.
Читайте також: Звільнився головний лікар Жидачівської райлікарні, де помер 12-річний хлопець
Підсудними у цій справі є лікар-інфекціоніст Ганна Чущак, яку ще минулого року звільнили за статею і вона не оскаржувала рішення, і хірург Юрій Михайлюк, який продовжує працювати, лише на час час розслідування його відсторонили від посади. Юрій Михайлюк має двох адвокатів, які на засідання не з’явилися. Сам хірург у суд прийшов, але без адвокатів відмовлявся говорити.
«Перенесли на 4 квітня на 10:30. 28 лютого було вже відомо, що засідання відбудеться 28 березня. От така неповага. Один адвокат сказав, що він у Києві. А другий сказав, що не може. То не було таке важливе засідання. Це ж установче засідання, яке можна було провести без адвокатів хірурга. Але хірург сказав, що протестує. І через це перенесли засідання», – розповів Galnet батько загиблого Романа Кулака.
Нагадаємо, 12-річний Роман Кулак помер 27 червня 2017 року. У Жидачівській районній лікарні йому не змогли вчасно діагностувати скрут тонкої кишки.
Юлія Василина
----------
2019-03-29
У Львові відкривають два наукові центри, якими можуть користуватися викладачі з різних вишів
Центри будуть діяти у ЛНУ ім. І. Франка на хімічному та біологічному факультетах. З державного бюджету вкладено на обладнання 8, 5 мільйони гривень. 
На хімічному факультеті відкривається лабораторія матеріалознавства інтерметалічних сполук, а центр колективного користування клітинної біології та біоенергетики на біологічному факультеті.
«Ми вирішили розпочати програму, коли центри з дорогим обладнанням, розташовуються на базі навчального закладу та це обладнання доступне для використання науковцями з інших університетів. Вони зможуть записатися та приїхати провести там всі заміри та дослідження. Центри, які сьогодні відкриті у Львівському державному університеті, є надзвичайно із сучасним технологічним обладнанням»,– наголошує Міністр освіти та науки України Лілії Гриневич.
Читайте також: Іноземець у Львові організовує прибирання території біля «Цитаделі»
Додамо, програма розбудови мережі центрів колективного користування за минулий рік нараховувала 33 мільйони гривень, було відкрито 9 центрів по всій Україні. На 2019 рік також запланувала 33 мільйони гривень, планують продовжувати далі цю програму. З цього року запровадили базове наукове фінансування університетів. Розробляють нормативно-правову база, на це виділено 100 мільйони гривень.
Читайте також: Дівчину, яку витягли з-під маршрутки на Кульпарківській, готують до операції
 
Катерина Тополюк
----------
2019-03-29
У Пустомитах домашнього тирана звільнили з ізолятора через недійсну постанову
Порушення конституційних прав 33-річного громадянина виявила Львівська місцева прокуратура №3
Чоловіка звинуватили у вчиненні домашнього насильства і на десять днів помістили в ізолятор тимчасового тримання №5.
Андрій Теплий
----------
----------
2019-03-30
Близько 40 сміттєвих пакетів: львів’яни прибрали територію біля «Цитаделі»
Очистили територію від сміття за 2,5 години. Організатором акції є іноземець Дерек Одром 
Очистили сміття навколо історичних руїн Цитаделі та навколишнього парку. До прибирання долучилося близько 40 людей. Журналісти Galnet поспілкувалися із учасником акції.
«Під час прибирання ми знайшли багато предметів одягу, взуття та ковдр. Найбільше знайшли пляшок та контейнерів для їжі, а також деякі з нас бачили пару черепів тварин. Найнебезпечнішою знахідною були шприци, їх було дуже багато на теритрії. Ми були обережні, всі учасники толоки використовували пляшки, які знайшли, щоб зібрати їх в коробки», – розповідає один з учасників акції Кім Ноло.
Читайте також: На Львівщині сьогодні пройде Година Землі: як долучитися
Нагадаємо, раніше журналісти Galnet спілкувалися з організатором Дереком Одромом та дізналися, чому він організував прибирання саме біля території Цитаделі.
Читайте також: На Львівщині порушили виборче законодавство
Фото надали учасники толоки. 
 
Катерина Тополюк
----------
2019-03-30
Приміські поїзди на Львівщині змінюють розклад руху
Йдеться одразу про 19 поїздів 
О 3 ночі, 31 березня, Україна переходить на літній час. У зв’язку з цим розклад руху приміських поїздів, які курсують у приміському сполученні регіональної філії «Львівська залізниця» зазнає змін.
Про це повідомила прес-служба Львівської ОДА.
Читайте також: На Львівщині сьогодні пройде Година Землі: як долучитися
Отож, розклад руху змінюють наступні поїзди:
Читайте також: «Мені кажуть, що їм смішно слухати реп українською», – львівський репер Довгий Пес
Читайте також: На Львівщині порушили виборче законодавство
Читайте також: Завтра у Львові Хресна Дорога: перекриють рух
Читайте також: «Діти харчуються так, як 60 років тому»: Євген Клопотенко представив збірник шкільної їжі у Львові
Читайте також: У медичних закладах Дрогобича зробили безкоштовні Wi-fi зони: ПЕРЕЛІК
Додаткову інформацію про розклад руху поїздів територією Львівської магістралі
можна дізнатися за телефонами:
– 226-20-68, 226-15-95 – бюро вокзалу станції Львів;
– 226-10-06 – бюро Львівського приміського вокзалу
Мар'яна Галькович
----------
2019-03-30
«Мені кажуть, що їм смішно слухати реп українською», – львівський репер Довгий Пес
У стінах осередку львівського андеграунду – Kickit Records, журналіст Galnet зустрівся з Олександром та його колегою по гурту – Джонні Дивним, щоб поговорити про творчість, гурт та реп-індустрію в Україні
У кінці січня львівський репер Довгий Пес (Олександр Благодеров) випустив сольний міні-альбом – «10 хвилин на березі моря», а минулого року у нього вийшов повноформатний альбом – «#СОЦІАЛЬНИЙАЛКОГОЛІК». Окрім сольної творчості, ще з двома реперами (Джонні Дивний та Аппекс) має гурт – Ціна Ритму.
Історія
Пес: Народився у Рівному. Реп я слухав з дитинства. Мене підсадили на нього в класі п’ятому. Завжди ходив наспівував чиїсь пісні, а потім спробував написати своє. Завжди подобалось, завжди перло. Потім вступив у «Львівську Політехніку» на факультеті «Телекомунікацій». Почав писати тексти десь на першому курсі. Це був приблизно 2008 рік, я тоді ще в гуртожитку жив. По сусідству там жив ще один репер – Sirious MC такий. Зараз він, напевно, музику вже не робить. Я почув у нього україномовний матеріал і зрозумів, що буду робити так само. І з ним я записав перший «фіт».
Після закінчення навчання я повернувся у Рівне. Там я познайомився з Віталіком (Аппекс, учасник Ціна Ритму). Декілька разів потрапив на якісь тусовки, де ми обидва виступали. З тих пір і почали спілкуватися. Потім почали робити спільний трек. Пізніше туди приїхав Андрій. Він теж привіз якийсь трек і вони з Віталіком почали його робити. Оскільки ми обидва мали по треку з Віталіком, то вирішили втрьох працювати над спільним альбомом. І так зробили «Точку неповернення» і створили «Ціну Ритму». Це був 2016 рік. З тих пір працюємо у цьому складі.
Пес: Я пишу про все. Усе цікаво. І це лише питання часу, коли я зачеплю якусь тематику. Я розповідаю про те, що я сам прожив. Це може бути щось негативне і щось позитивне. Задовбала, наприклад, комуналка. Написав трек про неї. Щось класне сталося – радію, ділюся цим. Я за те, щоб люди розвивались, цікавились чимось. Заходиш в Instagram і бачиш там дуже багато тупих людей. А у них вже є якісь фанати і вони робляться ще тупішими. Так не можна. Це якась гіпердеградація і хочеться про це кричати. Також пишу детективні, вигадані історії. Ще мене може чіпляти музика. Сподобався мелодія – сів, включив на повторі і пишеш. Так, наприклад, написав «Укрейніан шєт».
Читайте також: На Сихові знімають кадри до фільму про Україну після війни: деталі
Джонні: У гурті буває по-різному. Іноді ми можемо сісти, придумати тематику і розкрити її. У чомусь думки сходяться. На щось навпаки – у кожного своє бачення. Так і пишемо. А іноді хтось дає вже готовий куплет і каже: «Пацани, така є тема, якщо подобається – дописуйте». Хто відчув цей «вайб», прокачався – дописав куплет і зробили трек. Є артисти, які подобаються – кличеш їх. Хіп-хоп – це ком’юніті, у першу чергу. Тому багато виконавців співпрацюють.
Пес: Іноді буває, що доводиться когось шукати, щоб він доповнив трек якоюсь своєю ідею, коли сам не можеш придумати. В основному так «фіти» і народжуються.
Людям набридла вся музика, яка несеться у нас вже довший час. Попса класна, але молодь виростає. Вона прогресивна, більш відкрита до всього. Її вже не втримаєш такою «дурною» попсою. Ось хауз, наприклад. Він несеться в Україні достатньо довго. У нас класна рейв-сцена, яку визнала майже вся Європа. Але і вона скоро дістане. Тому питання, що прийде наступне? Я думаю, що це буде реп.
Читайте також: Письменникам, які пишуть про Львів, даватимуть тимчасове житло
Пес: Люди починають ворушитись, писати цікавіші матеріали, працювати по-новому, використовувати нові інструменти, краще просувати себе. Андеграунд кріпне і він може в один момент достатньо сильно вистрілити. Це досі андеграунд, тому що ти, все одно, робиш для небагатьох людей, але скоро воно вийде десь туди – до мільйонів. В Альони (Alyona Alyona, – ред.) так вийшло, наприклад. Коли з’являться такі ж персонажі – це питання часу. Ми працюємо над цим. Ми хочемо бути наступними. Альона за всіх не відстріляється, вона є бренд самої себе. А реп почнуть цінувати, коли буде ще четверо людей, які вийдуть на такий ж рівень. Коли буде така кількість артистів, що можна буде з ними зробити цілий фестиваль – це вже буде повноцінна реп-сцена. А поки люди знають про одну чи дві особи.
Читайте також: Найгнучкіша бабуся України тепер має свою сторінку в Instagram
Джонні: Альона не просто працювала у дитсадку. Вона теж була у «двіжусі». Давно точила «скілл» і випускала різні матеріали під різними псевдонімами.
Пес: Вона десь 8 років вже «маслає».
Джонні: Ми її давно знали.
Пес: Це якісний і влучний ребрединг. У будь-який момент хтось може переосмислитись, на щось наважитись, змінити свої підходи і взяти результат. Впевнений, що вона (Альона) довго до цього готувалася.
Читайте також: Терапія радістю. Як львів’яни стають клоунами заради діток у лікарнях
Ми, напевно, недопрацьовуємо у просуванні матеріалу. Десь не вистачає грошей, десь навичок. У наш час просування дуже важливе. В одиниць виходить просто залити музику в інтернет і вона сама стане популярною. Трек треба «запакувати», подати правильно туди, де його готові «з’їсти». Треба розуміти багато інструментів. В Альони це вийшло, бо вона знайшла собі класну команду і це спрацювало. А ми все дізнаємось самі, у всьому самі розбираємось. Тут не вистачає сміливих інвесторів з «баблом» і людей з «головами». Реп ще не довів, що у нього є успішний потенціал. Люди з «баблом» можливо дивляться на нас і думають, що «воно» не спрацює в Україні, бо тут просто не слухають український реп. Можливо з часом це зміниться.
Поки немає індустрії з чіткими правилами – артисти не виховуються. Вони, як би, настільки незалежні, що аж не розвиваються. Як би були якісь правила, умови – це вже б стимулювало до чогось. Виконавці розуміли б, як себе вести: десь прижати або, навпаки, розвинути у якомусь напрямі.
Читайте також: Львівська водійка таксі: «Поляки дивуються, що я жінка-таксист, у них, кажуть, немає такого»
В Америці, Росії андеграунд продавався. Там по іншому дивились на це все, вони хотіли його продати. А в нас кажуть: «Та ні, ти що, реп має бути «тру», він не продається». Це були, як жарти, здається смішно, але воно сформувало відповідні погляди у артистів. Усі почали так думати. Ми «провтикали» дуже багато, поки в Росії це все набирало обертів. А потім українці на них і переключились. У наших людей закарбувалася їхня (російська) музика в голові. Уявляєш, як їм тяжко вбити, що україномовний реп, який вони ніколи не чули, теж заслуговує на життя. Українцям потрібно пережити декілька таких стресів, типу: «Ох, це реп». Щоб вони десь на раз третій його сприйняли. Він ж такий самий, як і там. Люди кажуть: «Ну якось я перші рази слухав, але український реп – це ж «діч» якась. Потім вслухався на четвертий раз і зрозумів, що класно». Це питання сприйняття. Усі звикли чути – не українською. Здається всі так «топлять» за українську мову, але реп українською – це щось дике для них. Мені дехто каже: «Мені щось смішно стає, коли я чую реп українською. Смішно, що українські слова». А коли я з тобою розмовляю, чому ти не смієшся? Я ж теж з тобою українською розмовляю. У нас не розуміють поняття «реп – українською».
Читайте також: Іноземець у Львові організовує прибирання території біля «Цитаделі»
Пес: Наші репери щороку кажуть, що наступного року реп стрільне. Деякі кажуть: «Я щось відчуваю, щось має статись». Я думаю, що «це все» станеться через років 5. Тоді буде значно більше імен, значно більше концертів, репери будуть мати фіти з рок-гуртами, поп-виконавцями. Зараз з’являються новачки, які прокачуються дуже швидко. Вони кращі за нас, швидше «ловлять» ніж ми.
Пес: Наступного місяця Ціна Ритму випустить новий альбом. Він називатиметься «Вічний двигун». Ми його писали десь від 2013 року. Тоді ми написали пісню «MVP». Вона була стартом написання цього альбому, але до нього вона не увійде. На неї вийде кліп і це буде таке «підведення» до альбому.
Джонні: Цей реліз планувався ще до виходу Точки неповернення. Але жодного треку до нього тоді ще не було. Була ідея.
Пес: Ідея в тому, що реп – це вічний двигун, який змушує нас працювати. Для нас це джерело постійної енергії. Написати, довести до ладу, випустити, почати нове. Цей двигун постійно працює і заряджає тебе. Кожен трек має якусь свою ідею. Цей альбом буде для всіх тих фанів, які були з нами до цих пір. Вони почують щось знайоме собі, що вони люблять, якими вони знають Ціну Ритму. Цей альбом буде своєрідною «крапкою». На цьому альбомі ми покажемо, якими ми ще можемо бути. У кінці квітня у Львові буде його презентація, тому приходьте.
Читайте також: «Стежки знищені, сходи – аварійні»: львів'яни вимагають врятувати Снопківський парк
Після цього альбому у нас починається робота над новим альбомом. До нього наші слухачі, певно, не готові. Це будуть нові ідеї, нове бачення музики. У ньому вже будемо всі ми втрьох, раніше Аппекс міг бути не у всіх треках. А там три учасники будуть повноцінно у кожній пісні. Ще ми знайшли музиканта, який буде робити нам продакшн. Це буде цікаво. Поки що в Україні я ще не чув людей, які роблять у такій стилістиці. Це буде нове звучання для Ціни Ритму і українського репу.
Angelo Porter, гурт Ліра – класний бум-беп, PVNCH – вуличний україномовний реп. Денні Дельта, Глава 94, Nemo 322 – також вуличний реп, але на сучасному звуці, Ennyday – робить свіжий, легкий такий, трошки попсовий звук, але приємний. Він завжди на позитиві, пише легко. Ненапряжна музичка. Група Центра – мелодійний олдскульчик, з моментами хаузу та драм-н-бейсу. Тулим – напористий, жорсткий олдскульний реп.
Читайте також: На Сихові знімають кадри до фільму про Україну після війни: деталі
Юрій Андріїв
----------
2019-03-30
Експерти розповіли, що заборонено робити на виборчих дільницях
Завтра, 31 березня, в Україні відбудуться вибори Президента
На посаду глави держави в цьому році претендують 39 кандидатів. Напередодні в міста почали прибувати перші бюлетені і їх почнуть розвозити по виборчих дільниць.
І під час волевиявлення потрібно пам’ятати про ряд правил.
Читайте також: На Сихові знімають кадри до фільму про Україну після війни: деталі
Перше, про що слід пам’ятати, за порушення деяких виборчих правил на дільницях можуть притягнути до адміністративної і навіть кримінальної відповідальності.
«Не можна фотографувати ні себе, ні бюлетень. Також не можна провадити відео-зйомку. Крім того, заборонено показувати бюлетень будь-кому. Також в суботу і неділю заборонено проводити агітацію за будь-якого з кандидатів. Відповідно не можна мати з собою будь-яку їх атрибутику», – розповідає начальник відділу адміністрування Державного реєстру виборців Зоряна Павлів.
Окрім того, є вимоги і для людей з ID-паспортами. Такі виборці мають обов’язково мати з собою документ, який свідчить про реєстрацію за певною адресою.
«Брати з собою, чи витяг з демографічного реєстру, чи довідку про реєстрацію – так звану «форму 12». Для них це є обов’язкова вимога для того, щоб проголосувати», – додає Зоряна Павлів..
Перебувати в кабінці для голосування ви можете стільки завгодно. Проте, якщо ви будете там занадто довго – члени комісії зможуть попросити вас вийти.
Читайте також: На Львівщині порушили виборче законодавство
«За деяких обставин такі дії можуть бути розцінені, як перешкоджання виборчому процесу. За це теж встановлена відповідальність», – зазначає представниця адвокатського об’єднання «Матвіїв і партнери» Катерина Дюкарєва.
Ще одне правило: в кабінку для голосування заборонено заходити з іншими людьми. Винятком може бути, якщо ви прийшли з дитиною. Також із супроводом можуть заходити люди з обмеженими можливостями. Окрім того, з бюлетенем заборонено виходити за межі виборчої дільниці. А якщо вам пропонують гроші за голосування за когось з кандидатів– одразу звертайтеся в поліцію.
Читайте також: У день виборів на Львівщині працюватиме «гаряча» телефонна лінія
Додамо, що виборчі дільниці працюватимуть в неділю з 8 ранку до 20:00. Якщо виборець припустився помилки при заповненні бюлетеня, він може звернутися до члена виборчої комісії з проханням видати йому інший. Новий бюлетень можна отримати тільки один раз і тільки в обмін на зіпсований.
Юрій Андріїв
----------
2019-03-30
На Львівщині сьогодні пройде Година Землі: як долучитися
Година Землі – це щорічна міжнародна подія, яку організовує Всесвітній фонд природи
Організатори закликають людей, організації та комерційні установи вимкнути необов’язкове світло та електричні пристрої на одну годину, щоб привернути увагу до екологічних проблем планети.
Шорічно у події беруть участь 2500 міст із 135 країн світу.
Читайте також: Письменникам, які пишуть про Львів, даватимуть тимчасове житло
Тема цьогорічної кампанії – «Злови зв’язок з Землею». Організатори вважають, що потрібно починати відновлювати втрачений зв’язок. Адже природа дає нам не тільки естетичну насолоду, але й чисту воду та повітря, регулацію клімату, їжу, ресурси та багато іншого.
Цього року хвиля Години Землі прокотиться світом 30 березня. Людей просять вимкнути світло на 60 хвилин – з 20.30 до 21.30. Львів також доєднається до кампанії. На одну годину вимкнуть освітлення Ратуші, Архикатедрального собору святого Юра і телевежі на Високому Замку.
Юлія Василина
----------
2019-03-30
У день виборів на Львівщині працюватиме «гаряча» телефонна лінія
Туди можна буде повідомляти про порушення на виборчих дільницях
Про це пише прес-служба ЛОДА.
У неділю, 31 березня, коли українці обиратимуть нового Президента України, в обласній державній адміністрації працюватимуть телефони «гарячої лінії»: (032) 2-999-285 і (032) 2-999-152.
Читайте також: Власника вілли Бачевських зобов’язали демонтувати скляну надбудову
Кожен виборець за цими номерами може повідомити про виявлені порушення під час ходу виборчої кампанії, з’ясувати адреси місць розташування окружних та дільничних виборчих комісій, адреси приміщень для голосування тощо.
Телефонна «гаряча лінія» працюватиме з 7.00 години 31 березня до 6.00 години 1 квітня.
Юлія Василина
----------
2019-03-30
На Львівщині порушили виборче законодавство
Голова однієї з дільничних виборчих комісій зіпсувала 180 виборчих бюлетенів. За фактом відкрито кримінальне провадження
У Кам’янко-Бузький відділ поліції 29 березня надійшло повідомлення від голови однієї з окружних виборчих комісій про те, що голова однієї з дільничних виборчих комісій «помилково зіпсувала 180 бюлетенів для голосування, поставивши штамп «ВИБУВ» навпроти прізвища одного з кандидатів на посаду Президента України, оскільки вважала, що він знявся з виборів».
Про це повідомляє прес-служба Нацполіції у Львівській області.
Попередньо встановлено, що 28 березня голова дільничної виборчої комісії почула від невідомої особи, що один з кандидатів нібито вибув з виборчих перегонів та проштампувала 180 виборчих бюлетенів відповідним штампом. Виявивши помилку, 29 березня, жінка сама повідомила про подію в окружну виборчу комісію.
Читайте також: За два дні на Львівщині розпочнеться місячник добровільної здачі зброї
За фактом відкрито кримінальне провадження за ч.2 ст.158 (надання неправдивих відомостей до органу ведення Державного реєстру виборців або фальсифікація виборчих документів, документів референдуму, підсумків голосування або відомостей Державного реєстру виборців) КК України. Санкція статті передбачає покарання – позбавлення волі на строк від трьох до семи років з позбавленням права обіймати певні посади або займатися певною діяльністю на строк від двох до трьох років.
Читайте також: У Турці подорожчали послуги з вивезення сміття
Катерина Тополюк
----------
2019-03-30
Завтра у Львові Хресна Дорога: перекриють рух
Хресна Дорога вулицями Львова, присвячена вшануванню Року Родини та постаті блаженного священномученика Климентія (Шептицького)
Початок молитовної ходи – о 15.00 год. біля храму Святого Архистратига Михаїла (вул. Винниченка, 22). За маршрутом ходи тимчасово призупинять рух транспорту, тож усіх просять з розумінням поставитись до ситуації.
Про це повідомляє прес-служба ЛМР.
Читайте також: Рятувальники Славської пошуково-рятувальної групи здобули “срібло” Кубка України з водного туризму
Маршрут Ходи: вул. Винниченка, 22 (храм святого Архистратига Михаїла) — вул. Підвальна — пл. Митна — пл. Соборна — пл. Галицька — пл. А. Міцкевича — просп. Свободи (проти руху) — вул. Академіка В. Гнатюка — пл. Генерала Г. Григоренка — вул. Листопадового Чину — пл. Святого Юра.
Під час Хресної Ходи буде 15 молитовних стоянь.
На період Хресної дороги, трамваї курсуватимуть у таких напрямках:
маршрут № 1 — «Залізничний вокзал — вул. Городоцька — вул. Миколайчука» та у зворотному напрямку;
маршрут № 2 — «вул. Коновальця — вул. Вітовського — Академія мистецтв» та у зворотному напрямку;
маршрут № 3 — «Аквапарк — вул. Вітовського — Академія мистецтв» та у зворотному напрямку;
маршрут № 5 — не курсуватиме;
маршрут № 7 — «вул. Татарбунарська — вул. Миколайчука»;
маршрут № 8 — «вул. Вернадського — вул. Мушака» та у зворотному напрямку;
маршрут № 9 — «Залізничний вокзал — вул. Вітовського — Академія мистецтв» та у зворотному напрямку.
Тролейбуси маршрутів № 2, № 9, № 12 на час проведення Хресної дороги курсуватимуть до вул. Ангеловича та пл. Кропивницького.
Юлія Василина
----------
2019-03-30
Куди піти у Львові в останній березневий вікенд?
Огляд подій на 30-31 березня від Galnet
Вокальний цикл Валентина Сильвестрова «Тихі пісні» написаний фортепіано на вірші класичних поетів. Цикл складають 24 пісні, в яких розкривається глибока любов композитора до української та російської поезії, до краси втілених у ній почуттів і оспіваної природи.Фортепіано – Йожеф Єрмінь Спів – Наталія Половинка.
Де: Будинок органної та камерної музики (вул. Бандери, 8)
Коли: 30 березня 2019, 21:00
Вартість: від 50 до 120 гривень.
Читайте також: У Львові супермаркети поступово відмовляться від поліетилену: як це відбуватиметься
Вистава «Гойдалка для трьох» за п’єсою Луїджі Лунарі, блискучого популярного італійського комедіографа. Без сумніву, цей його твір — хіт на європейських театральних сценах. Тепер його буде представлено на розгляд львівської публіки.
Де:Перший театр (вул. Гнатюка, 11) 
Коли: 30-31 березня, о 18:00.
Вартість: від 150 до 290 гривень
Читайте також: «Діти харчуються так, як 60 років тому»: Євген Клопотенко представив збірник шкільної їжі у Львов
Багатство і колорит французької музики буде представлено через багатогранну творчість класика 20 століття Олів’є Мессіана, який вважав себе орнітологом, бо як ніхто знав голоси птахів. Молодіжний рух Експеримент та Львівська національна філармонія продовжує проект «Звуки Львова».
Де: Львівська національна філармонія (вул. Чайковського,7)
Коли: 31 березня, 13:00
Вхід безкоштовний.
Музична казка Богдана Янівського, лібрето Романа Кудлика за однойменною казкою Івана Франка «Лис Микита». Виконують столісти філармонії.
Де: Камерна сцена (вул. Чайковського, 7, вхід «Каса», третій поверх)
Коли: 31 березня, 13:30
Вартість: 30 гривень.
Читайте також: «Стежки знищені, сходи – аварійні»: львів'яни вимагають врятувати Снопківський парк
Новий роман Гаськи Шиян зачіпає багато болючих і потрібних до обговорення у наших реаліях тем, як то військовий і моральний обов’язок, стереотипи суспільства, відчуття безпеки в сучасному світі, патріотизм, націоналізм, ставлення до переселенців, двомовність, порівняння культур і зрештою роль жінки, її сексуальності та її прав і свобод.
Де: у Львівській обласній бібліотеці для юнацтва ім. Романа Іваничука (пл. Ринок, 9)
Коли: 31 березня 2019 року, о 16:00
Вхід безкоштовний.
Читайте також: Письменникам, які пишуть про Львів, даватимуть тимчасове житло
Фотографії з відкритих джерел.
Катерина Тополюк
----------
----------
2019-03-31
Інстаграм 93-річної бабусі, вибори та клоуни-волонтери: головне за тиждень від Galnet
Головні тексти — в одній підбірці
У щоденному вирі інформації можна проґавити щось справді важливе. Galnet підготував для читачів підбірку найрезонансніших і найцікавіших матеріалів, опублікованих цього тижня.
Львівські розробники створили додаток для порівняння цін на таксі. Сервіс отримав назву «Рушай», про додаток дізнавалася наша журналістка Мар’яна Галькович. 
Найгнучкіша бабуся України тепер має свою сторінку в Instagram. Про це в ексклюзивному коментарі для Galnet розповіла внучка пані Надії – Галина Бойко.
Galnet дізнався, з тарілок якого кольору потрібно їсти людям, які хочуть схуднути та на яких варто подавати страви для дітей, якщо вони відмовляються їсти. Як колір посуду впливає на апетит розповідає львівська спеціалістка зі здорового харчування Юлія Крілик.
Борислав та Східниця отримали нові електрокардіографи. Обстеження на нових препаратах можна пройти безкоштовно у чотирьох точках надання первинної медичної допомоги. Де саме? Читайте у матеріалі.
У Львові супермаркети поступово відмовляться від поліетилену. Як це відбуватиметься?
Журналісти Galnet долучилися до акції підтримки полонених українських моряків та підготували для вас фоторепортаж.
У Львові триває проект «Терапія радістю». Львів’яни стають клоунами заради діток у лікарнях. Наші журналісти побували разом з клоунами-волонтерами в лікарні Охматдит та дізналися, як вони дарують радість діткам.
Galnet підготував для вас перелік зон, де у медичних закладах Дрогобича зробили безкоштовні Wi-fi зони. 
У Львові 12 рятувальників вивільняли 16-річну дівчину з-під автобуса. Журналісти Galnet дізнавався у лікарів про стан потерпілої.
Військові у Львові придумали комп’ютерну програму, яка рятує життя. Проект називається «Герої Варгеймів», про нього розповідають наші журналісти.
Також ми дізналися як батьки можуть контролювати якість шкільного харчування. 
Сьогодні в Україні проходять вибори Президента України. Galnet повідомляв оперативну інформацію з виборчих дільниць. Читайте як на Львівщині виборчиня демонстративно проголосувала, порушили виборче законодавство, видали бюлетені без пред’явлення паспорту.
Також сьогодні радіо «FM Галичина» висвітлює перебіг президентських виборів аж до 22:00.
Катерина Тополюк
----------
2019-03-31
Ефективність та безпечність: МОЗ публікуватиме дані доклінічних досліджень ліків
Інформація про лікувальний ефект та побічні реакції, які виникали під час застосування препарату стане доступною для українців
Кабмін дозволив оприлюднювати результати доклінічного вивчення та клінічних випробувань медичних препаратів. Відповідна інформація з’являтиметься на офіційному сайті Міністерства охорони здоров’я.
«Кожен українець зможе отримати достовірну інформацію про препарат і переконатися, що лікарський засіб, який він купує чи йому призначає лікар, справді є безпечним та ефективним», – йдеться у повідомленні.
Читайте також: «Діти харчуються так, як 60 років тому»: Євген Клопотенко представив збірник шкільної їжі у Львові
Загалом, до кінця року міністерство планує оприлюднити результати випробувань усіх препаратів, які зареєстрували у 2019 році в Україні. Окрім того, МОЗ гарантує захист персональних даних пацієнтів, які брали участь у клінічних випробуваннях.
Нагадаємо, цієї ночі Україна перейшла на літній час. Galnet просто на вулиці дізнався у львів’ян, чи варто українцям переводити стрілки годинника.
Мар'яна Галькович
----------
2019-03-31
На Львівщині виборчиня демонстративно проголосувала
Жінка, не заходячи до виборчої кабінки, зіпсувала виборчий бюлетень, кинула його в скриньку для голосування та втекла
На виборчій дільниці №460432 у Раві Руській Жовківського району (територіальний виборчий округ №122) виборчиня, коли отримала бюлетень, не заходячи в кабінку для голосування, перекреслила його та кинула в виборчу скриньку. Члени комісії попереджали її, що будь-які позначки в бюлетені слід робити, перебуваючи у кабінці, проте вона не реагувала на попередження. Кинувши зіпсований бюлетень до скриньки для голосування, жінка втекла.
Про це повідомляє Громадянська мережа «Опора».
Згідно з частиною 1 статті 7 Закону «Про вибори Президента України» голосування на виборах Президента України є таємним: контроль за волевиявленням виборців забороняється. Фотографування, відеофіксація в будь-який спосіб результатів волевиявлення виборців в кабіні для таємного голосування, а також демонстрація виборцем результатів волевиявлення у приміщенні для голосування забороняються і є порушенням таємниці голосування.
Читайте також: На Львівщині видали бюлетені без пред’явлення паспорту
Нагадаємо, сьогодні в Україні проходять вибори Президента України. Раніше Galnet зазначав, що заборонено робити на виборчих дільницях.
Читайте також: На Львівщині 300 патрульних охороняють громадський порядок
Катерина Тополюк
----------
2019-03-31
L’Arche-Kovcheh – спільнота, що повертає віру в себе
Спільноту нині відвідують 62 людини з розумовою неповносправністю
L’Arche-Kovcheh – це спільнота, яка не потребує додаткових презентацій. Ця спільнота не тільки працює з людьми, як мають розумові порушення, а й відкриває особливі здібності кожного, хто переступає її поріг. Про діяльність L’Arche-Kovcheh у проекті «Люди дії» на радіо FM Галичина розповіла координаторка зовнішніх зв’язків спільноти Наталя Критович.
Про заснування спільноти
На початку 90-х в Україну приїхала Зеновія Кушпета (канадійка українського походження, громадська діячка в соціальній сфері, – авт). Тут вона зіткнулась з дуже дивним явищем – на вулицях зовсім не було людей з інвалідністю. Насправді в Україні ці люди були, але в той час їх просто зачиняли вдома, адже в СРСР людей з інвалідністю не прийнято було виводити «в люди». І тоді Зеновія заснувала спільноту, у якій могли б збиратися батьки, які мають дітей з інвалідністю. Маючи досвід проживання у «Лярші» в Канаді, вона зібрала групу зацікавлених людей, які готували створення такої ж спільноти в Україні. Торік львівський «Лярш» святкував 10 років діяльності. Нашу спільноту нині відвідують 62 людини з розумовою неповносправністю . Це не дуже багато, але поки що немає можливості приймати більше.
Читайте також: Як колір посуду впливає на апетит: львівська спеціалістка зі здорового харчування
Про знайомство з особливими людьми
За я освітою журналіст. Одного разу мені потрібно було зробити сюжет про київську спільноту «Віра і світло». Це такий міжнародний християнський рух, який об’єднує розумово неповносправних осіб, їхніх батьків та молодь. Зізнаюсь, що до того в мене був негативний досвід спілкування з такими людьми
 Тому, коли мені сказали зробити цей сюжет, я дуже хвилювалась. Та коли приїхала на цю зустріч, я просто пропала (посміхається). Мені настільки сподобалось, там були настільки щирі люди, що потім, коли я переїхала до Львова, то вирішила розшукати тут схожу спільноту. Так я почала співпрацювати з «Ляршем».
Читайте також: Завтра почне курсувати експрес-маршрут між аеропортом і залізничним вокзалом
Про унікальність спільноти
«Лярш» в Україні направду є дуже унікальною спільнотою – унікальною у самій моделі. В інших спільнотах це зазвичай будинок, де живуть друзі (так в спільноті називають людей з розумовими порушеннями) разом з асистентами, але протягом дня вони ходять на роботу, а потім ввечері знову з’їжджаються додому. В Україні таку модель життя було нереально організувати, бо коли починався «Лярш» у Львові, то будинку не було, а були тільки люди, які хотіли щось робити разом. Вони вирішили організовувати для особливих людей спеціальні майстерні. Нині це чотири майстерні і одна денна програма для людей, які мають глибоку неповносправність. Там ми з друзями перебуваємо впродовж дня: готуємо обіди, робимо різноманітні вироби, які потім продаємо, а ввечері розходимося по домівках.
Читайте також: На Львівщині порушили виборче законодавство
Про власний будинок
Власний будинок ми купили лише в 2011 році. Він знаходиться на вулиці Чигиринській. Це приватний будинок, де одночасно можуть мешкати четверо друзів і четверо асистентів. Там вони вчаться за собою доглядати, самостійно одягатися, готувати їжу, прати одяг і прибирати кімнату. Це будинок тимчасового проживання, тобто люди можуть туди приходити і впродовж тижня перебувати. Щотижня у будинку мешкають інші люди, бо наразі немає можливості поселити там всіх наших друзів.
Про роботу асистентів
До спільноти «Лярш Ковчег» нині належать 30 асистентів. Хтось має освіту психолога, хтось – закінчив соціальну педагогіку в УКУ, філологію, фізику, математику. Тобто немає якогось чітко вираженого критерію – хто саме має право бути асистентом. У державних установах, щоб працювати за цим фахом, потрібна спеціальна освіта. У нас не так, – ми приймаємо кожного, але людина має відчувати себе своєю в цій спільноті і жити тими цінностям, які в ній є.
Про фестиваль «Ковчег дружби»
Два роки поспіль ми проводимо фестиваль «Ковчег дружби». Головна мета цього заходу –поширювати вироби людей з особливими потребами і таким чином зібрати кошти на функціонування нашого будинку. Ми в «Лярші» завжди говоримо про те, що кожна людина – особлива, і кожна – має таланти, тож повинна ними ділитися .
Читайте також: Близько 40 сміттєвих пакетів: львів’яни прибрали територію біля «Цитаделі»
Фото зі сторінки L’Arche-Kovcheh та Наталії Критович у Facebook.
Святослав Драбчук
----------
2019-03-31
На Львівщині за добу сталося 37 дорожньо-транспортних пригод
Одна з них – з потерпілими
П’ятнадцять автопригод стались на дорогах області, ще 22 – у Львові. Внаслідок ДТП троє осіб були травмовані.
Про це повідомляє прес-служба Нацполіції у Львівській області.
Читайте також: Дівчину, яку витягли з-під маршрутки на Кульпарківській, готують до операції
За наслідками інших пригод складено 36 адміністративних протоколів за ст.124 (порушення правил дорожнього руху, що спричинило пошкодження транспортних засобів, вантажу, автомобільних доріг, вулиць, залізничних переїздів, дорожніх споруд чи іншого майна) Кодексу України про адміністративні правопорушення. Санкція статті передбачає накладення штрафу в розмірі двадцяти неоподатковуваних мінімумів доходів громадян або позбавлення права керування транспортними засобами на строк від шести місяців до одного року.
Читайте також: Близько 40 сміттєвих пакетів: львів’яни прибрали територію біля «Цитаделі»
 
Катерина Тополюк
----------
2019-03-31
На Львівщині видали бюлетені без пред’явлення паспорту
Зафіксували щонайменше 3 спроби 
На виборчих дільницях №460207 (село Романівка Городоцького району, територіальний виборчий округ №120) та №460365 (село міського типу Гніздичів Жидачівського району, територіальний виборчий округ №126) спостерігачі ОПОРИ зафіксували спроби видачі бюлетенів для голосування без пред’явлення паспорту. На дільниці №460207 таких спроб було дві.
Про це повідомляє Громадянська мережа ОПОРА
Читайте також: Сьогодні радіо «FM Галичина» висвітлює перебіг президентських виборів
В усіх випадках члени ДВК погоджувались видати бюлетені для голосування, запевняючи, що знають виборців особисто. Проте спостерігачі ОПОРИ повідомили членів комісій, що це є порушенням Закону України «Про вибори Президента України». Таким чином видачі бюлетенів виборцям без паспортів вдалось запобігти.
Читайте також: На Львівщині 300 патрульних охороняють громадський порядок
 
Катерина Тополюк
----------
2019-03-31
Як колір посуду впливає на апетит: львівська спеціалістка зі здорового харчування
Galnet дізнався, з тарілок якого кольору потрібно їсти людям, які хочуть схуднути та на яких варто подавати страви для дітей, якщо вони відмовляються їсти 
Одні кольори збільшують апетит, а інші зменшують його. Як саме впливає колір тарілки на апетит розповідає журналістам Galnet спеціаліст зі здорового харчування Юлія Крілик.
Кольори тарілок, які збільшують апетит:
Читайте також: Чи можна кавою запивати їжу та для кого цей напій корисний?
Окрім цього є кольори, які пригнічують в людей відчуття апетиту:
Читайте також: Бургер і кебаб зі сиром: Відомий кухар опублікував книгу з рецептами для шкільних їдалень
Додамо, спеціаліст зі здорового харчування закликає всіх експериментувати, отримувати задоволення від їжі та пам’ятати про користь, яку приносить здорова їжа.
Читайте також: Як батьки можуть контролювати якість шкільного харчування
Катерина Тополюк
----------
2019-03-31
У Львові вже проголосувало 80 тисяч виборців
Станом на 12.00 год. на виборчих дільницях міста явка виборців становить в середньому 13,8%
Як повідомили у районних адміністраціях, станом на 12.00 год вже проголосувало:
Про це повідомляє прес-служба ЛОДА.
Читайте також: На Львівщині 300 патрульних охороняють громадський порядок
Нагадаємо, сьогодні в Україні проходять вибори Президента України. Виборчі дільниці працюють із 08:00 до 20:00 год. Усі виборчі дільниці у місті Львові відкрились і працюють.
Читайте також: Сьогодні радіо «FM Галичина» висвітлює перебіг президентських виборів
Катерина Тополюк
----------
2019-03-31
Завтра почне курсувати експрес-маршрут між аеропортом і залізничним вокзалом
Проїзд коштуватиме 20 гривень
Про це повідомляє АТП№1.
Низькопідлоговий автобус курсуватиме за маршрутом: Аеропорт – вул. Любінська – вул. Окружна – вул. Городоцька – вул. Чернівецька – вул. Городоцька – вул. Народна – вул. Любінська – Аеропорт.
Читайте також: Скільки витратили на ремонт доріг на Львівщині, можна подивитися онлайн
Перший рейс відправлятиметься з аеропорту о 10:30, із залізничного вокзалу об 11:00, останній рейс – з аеропорту о 20:30, із залізничного вокзалу о 20:00.
Юлія Василина
----------
----------
2019-04-01
ЦВК опрацювала 90% протоколів виборців
Загалом це більше 16,5 млн голосів українців
З них 1,18% виборчих бюлетенів визнано недійсними по Україні.
На даному етапі своїх позицій не здає лідер виборчої гонки Володимир Зеленський – 30,26%, на другій позиції Петро Порошенко -15,99% , третє місце за Юлією Тимошенко – 13,35%.
Далі йде Юрій Бойко – 11,53% та Анатолій Гриценко – 7%.
Актуальну інформацію про підрахунок голосів можна дізнатися на офіційному сайті ЦВК.
Нагадаємо, цьогоріч у бюлетені для голосування були прізвища 39 кандидатів. Тут можна побачити, як виглядав рейтинг кандидатів, коли ЦВК опрацювала 70% голосів. 
Раніше Galnet розповідав про порушення, які відбулись на Львівщині під час виборів Президента України.
Читайте також: «Вперше в історії України»: У Львові зносять незаконну семиповерхівку
Роксолана Мудрак
----------
2019-04-01
Результати виборів, подешевшання газу та ліки за електронним рецептом. Що змінилось в Україні з 1 квітня
Журналісти Galnet зробили підбірку найважливіших змін, які стартують вже сьогодні
Сьогодні, 1 квітня, ми маємо попередні результати президентських виборів в Україні. Станом на 17:30 опрацьовано 88% протоколів. Наразі за отриманими результатами в другий тур проходять Володимир Зеленський – 30,28% та Петро Порошенко – 16,01%. Остаточні результати слід очікувати до 10 квітня включно. А другий тур призначили на 21 квітня. Про їх результати маємо дізнатись не пізніше 1 травня.
Читайте також: ЦВК опрацювала 80% протоколів: що відомо про результати виборів
Весняний призов до армії
Від сьогодні та до 30 червня триватиме весняний призов в українську армію. На строкову службу планують призвати майже 19 тисяч юнаків, яким виповнилося 20 років. З них до Збройних сил направлять 9 тисяч осіб, у Національну гвардію – 5 тисяч, а у Державну прикордонну службу – 4 тисячі призовників.
Ліки за електронним рецептом
Також у квітні повинна запрацювати послуга «електронний рецепт». Національна служба здоров’я має почати виплати аптекам за урядовою програмою «Доступні ліки».
Для отримання електронного рецепта потрібно:
Більше про те, як працюватиме електронний рецепт, можна прочитати ТУТ. 
Допомога багатодітним родинам 
З 1 квітня стартує нова соціальна програма підтримки багатодітних сімей. Вона передбачає виплату щомісячної фінансової допомоги. Ця допомога становитиме 1700 гривень на третю і кожну наступну дитину до досягнення нею 6 років. Більше про цю допомогу Galnet пише ТУТ. Загалом для реалізації програми у бюджеті закладено 2,5 млрд грн. Ті, хто до цього отримував менше, можуть офіційно звернутись за доплатою.
Зниження ціни на газ для промисловості
Від сьогодні мінімальна ціна на газ для промисловості на умовах передоплати, становитиме 7 188 грн за тисячу кубів, враховуючи ПДВ і вартість транспортування. Це на 20% дешевше, ніж у березні. Повідомляє сайт «Нафтогазу».
У компанії кажуть, у березні «Нафтогаз» закупив достатні обсяги газу для забезпечення побутових споживачів групи за оптимальною вартістю. Також компанія знизила ціну на квітень для своїх побутових споживачів в Кіровоградській області та інших регіонах на 2%, не встановлюючи максимально можливу торгову націнку постачальника, що дозволена законодавством. Таким чином, кінцева ціна газу для побутових споживачів ГПК «Нафтогаз України» складе 8,38 грн за куб. м замість 8,55 грн за куб. м (включно з ПДВ та витратами на його транспортування магістральними та розподільними трубопроводами).
Читайте також: «Вперше в історії України»: У Львові зносять незаконну семиповерхівку
Подорожі до Таїланду без візи
 З 14 квітня українці зможуть потрапити до Таїланду за біометричним паспортом. Пише ТСН. Для поїздки потрібно мати закордонний паспорт (біометричний або небіометричний) та обов’язкове страхування. Термін безвізового перебування – до 30 днів. Якщо ж ви хочете залишитись у країні довше, необхідно звернутись у відповідне дипломатичне представництво або консульську установу щодо отримання візи.
Читайте також: Працюючим пенсіонерам Львівщини пенсії перерахують автоматично, але за однієї умови
Роксолана Мудрак
----------
2019-04-01
Площу Франка реконструюють, бо там є проблеми з рухом
Уже є чотири варіанти, як може змінитися площа
Про це Galnet розповів головний архітектор Львова Юліан Чаплінський:
Це є транспортний вузол, який постійно закупорює рух. Площа потребує негайного втручання.
Зараз є чотири варіанти реконструкції площі Франка. Проте, коли почнуть її оновлювати невідомо.
«Коли почнуть реконструкцію, то я точно сказати не можу, бо зараз іде дискусія щодо проекту. Вона може тривати місяць, а може й рік. Є чотири варіанти. Жоден з них не є ідеальним. Є дискусії між транспортниками і урбаністами. Транспортники думають про автомобілі і, скажем так, не зважають на дерева. А урбаністи говорять, що це площа для людей, а не лише для автомобілів. Вона має бути для всіх. І є свої нюанси з поворотами, радіусами для трамваїв», – каже Юліан Чаплінський.
Також одними з причин перебудови площі є: 1)острівець як громадський простір деградує: заростає кіосками та стає місцем проведення часу для маргіналізованих груп; 2) площа має погану пішохідну доступність та прохідність, що сприяє перебіганню в недозволених місцях. Бракує пішохідних переходів на ключових напрямках; 3) громадський транспорт блокують приватні авто; 4) площа не є зручною як пересадковий вузол, складна і нелогічна пересадка між зупинками на площі та зупинками біля Стрийського ринку; 5) хаотичне паркування та доставка товарів ускладнює рух пішоходів та транспорту.
№1
Переваги:
– немає руху трамваїв назустріч іншому транспорту;
– виділені смуги до та з центру до пл.Франка;
– зменшення в середньому на 7-9% відстаней між посадковими платформами на основних напрямках пересадок;
– більше зупинок безпосередньо на площі, перенесення сюди трамвайної зупинки від Стрийського ринку;
– збереження існуючого озеленення.
Недоліки:
– вузькі тротуари, зупинки додатково зменшують пішохідний простір біля будинків;
– значна довжина переходів (3 смуги);
– немає можливостей для відділеної велоінфраструктури;
– немає місця для паркування та доставки товарів;
Читайте також: Жителів Львівщини, які не обрали свого лікаря, лікуватимуть за гроші
№2
Переваги:
– виділені смуги у всіх напрямках;
– більше зупинок на площі завдяки, перенесенню трамвайної зупинки від Стрийського ринку;
– зменшення в середньому на 5-7% відстаней між посадковими платформами, пересадки стануть зручними;
– часткове збереження озеленення;
Недоліки:
– менше простору біля фасадів, можливостей доставки товарів немає;
– збільшується транспортне навантаження на вулицю Зарицьких;
– можливе бігання між двома зупинками через те, що транспорт може йти в одному напрямку з різних зупинок;
– немає можливостей для відділеної велоінфраструктури.
Читайте також: «Вперше в історії України»: У Львові зносять незаконну семиповерхівку
№3
Переваги:
– трамваї не блокують одне одних, авто не блокують трамваї;
– зменшення кількості переходів, регульований перехід через площу;
– суттєве розширення тротуарів, є місце для паркування та доставки товарів;
– великі можливості для комерції на перших поверхах;
– всі можливості облаштувати якісну велоінфраструктуру;
– враховує існуючий стан на сусідніх перехрестях.
Недоліки:
– збільшення довжини переходів;
– більше спільного руху авто і громадського транспорту;
– великий додатковий транспортний потік на Зарицьких;
– знищення озеленення острівця.
Читайте також: «Хотіли позбавити батьківських прав»: як львів’янка боролася за своїх синів
Переваги:
– розвороти трамваїв у всіх напрямках, можливість облаштування нових маршрутів та розширення можливостей зміни руху в разі аварій та паркування на коліях;
– можна поєднати з мережею тролейбуса;
– пішохідні переходи з обох сторін платформи;
– зупинки об’єднані за напрямками, немає перебігання;
– збереження форми острівця;
– збереження озеленення.
Недоліки:
– небезпечні (відносно інших варіантів) переходи: колії, значна довжина і різні напрямки руху;
– немає можливостей для відділеної велоінфраструктури.
Читайте також: Працюючим пенсіонерам Львівщини пенсії перерахують автоматично, але за однієї умови
Юлія Василина
----------
2019-04-01
Працюючим пенсіонерам Львівщини пенсії перерахують автоматично, але за однієї умови
В області є 139 тисяч пенсіонерів, які ще працюють
Частині з них виплати осучаснять автоматично. Про це Galnet розповіла начальник управління обслуговування громадян головного управління Пенсійного фонду у Львівській області Руслана Іванкова.
Читайте також: Понад півмільйона мешканців Львівщини отримають вищі пенсії
«З 1 квітня проводиться перерахунок для всіх працюючих пенсіонерів, які станом на 1 березня відпрацювали 24 місяці після призначення чи після попереднього перерахунку пенсії. Тобто, якщо пройшло 2 роки, значить тим особам автоматично без їхнього звернення проводиться перерахунок пенсії. Сума перерахунку є для кожного індивідуальною і залежить від заробітку і стажу», – пояснила Руслана Іванкова.
А от тим, у кого немає дворічного стажу потрібно написати звернення:
«Якщо хтось напрацює 2 роки, наприклад, у травні, то вже потрібно звертатися до нас з заявою. Пенсіонери отримують повну пенсію незалежно від того працюють вони, чи ні. Обмеження хіба що одне для працюючих пенсіонерів – їхня надбавка за понаднормативний стаж обчислюється від прожиткового мінімуму тільки після звільнення з роботи. Тобто при зміні прожиткового мінімуму для працюючих пенсіонерів ця надбавка не змінюється», – додає Руслана Іванкова.
Додам, що перерахунок пенсії буде ще у липні та грудні. Це пов’язано зі змінами прожиткового мінімуму.
Юлія Василина
----------
2019-04-01
Смерть львівської мисткині Оксани Бондарук: у поліції розповіли деталі
Правоохоронці відкрили кримінальне провадження і призначили експертизи
1 квітня, близько п’ятої ранку на оперативну лінію 102 зателефонував мешканець однієї з квартир на вулиці Свєнціцького у Львові. Чоловік повідомив, що у ванній кімнаті він виявив свою дружину без ознак життя.
Про це повідомляє прес-служба Нацполіції у Львівській області.
Попередньо встановлено, що 47-річна жінка померла від отруєння чадним газом. Її 49-річного чоловіка було доставлено у лікарню.
Читайте також: «Хотіли позбавити батьківських прав»: як львів’янка боролася за своїх синів
За цим фактом відкрито кримінальне провадження за ч.1 ст.115 (умисне вбивство з приміткою «нещасний випадок») Кримінального кодексу України.
Відомо, що 47-річна жінка – це Оксана Бондарук, засновниця «Школи мистецтв Оксани Бондарук». Вона загинула у власній студії.
Юлія Василина
----------
2019-04-01
«Хотіли позбавити батьківських прав»: як львів’янка боролася за своїх синів
Допомагали їй у цьому близькі люди та фахівці Львівського міського центру соціальних служб для сім’ї, дітей та молоді
– Не складайте рук і вірте, що вихід існує. Приймайте допомогу, коли її пропонують і дійте – під лежачий камінь вода не тече, – закликає всіх, хто опинився в складних життєвих обставинах львів'янка Христина Пригода.
Не так давно Христина пережила судовий процес – її, маму трьох дітей, хотіли позбавити батьківських прав через неналежне виконання батьківських обов'язків. Чому так склалося, хто допоміг налагодити життя та як тепер живе її сім'я жінка розповіла Galnet.
Історія Христини розпочалась з незапланованої вагітності, коли їй було всього 20 років. Тоді вона саме починала працювати і перспективи, які окреслила собі, здавалося, руйнувалися на очах:
– Так склалося, що дитина народжувалася небажаною, робити аборт я не хотіла – вирішила народжувати. Тоді у мене були інші пріоритети і якось так склалося, що двома моїми старшими дітками займалися мама та бабуся. Мене дуже дратувало, коли говорили «все, в тебе народилася дитина», ніби ти маєш закритися в чотирьох стінах і життя на тому закінчувалося. І на це я реагувала бурхливо. 
Жінка каже, що все це лякало її, а материнська любов не надто відкликалась у душі. Тоді ж молодій мамі довелося познайомитися з представниками різних соціальних служб.
– Я смутно пригадую, але в пологовому до мене прийшов лікар і сказав, що вони мої контакти передали соціальним службам. Потім соціальна працівниця приходила до нас додому і мене це теж дратувало, адже вона задавала різні дуже особисті запитання – я вважала це втручанням у життя нашої сім’ї. 
Читайте також: «Не завжди кулаки та побої»: З якими проблемами найчастіше звертаються до львівської сімейної радниці
Згодом вона стала матір’ю вдруге, а стосунки з коханим чоловіком знову не склалися. Дітьми, переважно, займалися мама та бабуся, а Христина й далі намагалася влаштувати своє життя: працювала й навіть трохи подорожувала.
– Я приділяла увагу дітям, але її було недостатньо. Потім мене викликали в Центр соціальних служб і тоді почала підніматися тема, що я неналежно виконую свої батьківські обов’язки. Йшлося зокрема про те, що я фінансово не забезпечую дітей. Тоді ще була жива бабуся і вона справді допомагала фінансово, так було ще у моєму дитинстві. Ця розмова була не з приємних і зводилась вона до того, що я така-сяка з дітьми часу не проводжу і таке інше. В свою чергу я намагалася запевнити, що буду щось змінювати, але на це дуже скептично реагували.
Жінку досі тривожить питання, хто ж тоді звернувся до соцслужб. Вона навіть підозрює, що зробила це її рідна мама. З того часу, за її словами, спілкування з працівниками служб почастішало, але й вона почала більше уваги приділяти своїм синам. 
– Так тривало більше року, але потім в моїй сім’ї склалася кризова ситуація і на це звернули увагу працівники соціальних служб. А тоді було засідання, де слово спочатку дали моїй мамі, її запитали, як я поводжусь, на що вона відповіла приблизно так: «Та от вона там два пакети молока купила, пакет принесла і з дітьми кудись там їздила». Насправді це було трохи не так, але я спокійно сиділа і мовчала – на той момент я носила свого третього сина.
Тоді ж Хистина дізналася, що її хочуть позбавити батьківських прав – документи до суду вже готували. Тоді вона зробили все, аби ситуація змінилася, однак через місяць отримала виклик на слухання в суді. У цій справі третьою стороною виступила її мама, а судовий процес тривав близько 11 місяців.
Читайте також: Львівська водійка таксі: «Поляки дивуються, що я жінка-таксист, у них, кажуть, немає такого»
Ці події змогли остаточно розбудити ті почуття, які так міцно спали всередині. Не опускати рук і боротися за своїх синів допомагала підтримка близьких людей. 
– Тоді мені дуже допомогла юристка, яку теж порекомендувала близька мені людина – Роксолана Венгринюк, – згадує Христина. – Я вдячна усім, і хочу сказати, що для людини, яка ніколи не була в таких ситуаціях, дуже важлива правова допомога. Зверталася я і до приватного психолога: це мені дуже допомогло частково розібратися у собі та пережити різні непрості ситуації
Врешті, суд вона виграла, діти залишилися з нею. Христина зі синами продовжує жити в домі своєї мами, але господарюють вони нарізно і майже не спілкуються. Зараз жінка повернулась з декретної відпустки і займається улюбленою справою – журналістикою.
Тепер до нашої розмови доєднуються ті, хто, власне, й допомагав Христині у складні для неї часи – працівники Львівського міського центру соціальних служб. Про свою співпрацю з молодою мамою розповідає фахівчиня відділу соціальної роботи Залізничного району ЛМЦСССДМ Юлія Лапанюк:
– Коли ми починали працювати з Христиною, то знали, що вона багатодітна матір і їй треба оформити відповідне посвідчення, потрібно налагодити всі виплати, які вона має право отримувати і зайнялися цим. Зараз Христина активно долучається до всіх проектів, які стосуються дорослих членів сімей, активно проводить дозвілля з дітьми на наших спільних заходах. Вона хороша мама, її діти завжди доглянуті і відвідують різноманітні події.
Її колега Наталія Вовк каже, що зараз Христина бере участь у проекті «Крок за кром» для жінок, які опинилися в складних життєвих обставинах, який також організовує Центр:
– Ми намагаємося донести до людей, що наші функції це не ходити до людей, аби їх залякувати та контролювати, а навпаки – ми допомагаємо. І це не тільки суха коснультативна допомога, це більш душевне спілкування, – пояснює заступниця директора ЛМЦСССДМ Андріана Подолинна.
У цьому Центрі допомагають жертвам домашнього насильства, багатодітним та малозабезпеченим сім’ям, сиротам, дитячим будинкам сімейного типу, а також сім’ям, де є діти з інвалідністю. З клієнтами тут працюють психологи та фахівці з соціальної роботи, для них організовують різноманітні проекти та групи взаємопідтримки, ще є мобільна бригада для кризового та екстренного втручання.
– Зараз ми робимо так, щоб клієнт приходив до нас в центр – на нейтральну територію, щоб він виходив зі звичних для себе складних обставин, – каже Наталія Вовк
Однак, за словами фахівчинь, їх досі плутають з іншими структурами і бояться звертатися за допомогою:
– Є якийсь відсоток самозвернень, але, зазвичай, це виявлення сімей. Ми працюємо з дотичними структурами – це може бути відділ у справах дітей, це можуть бути навчальні заклади, це може бути поліція, це також анонімні дзвінки. Зазвичай це такі сім’ї, до яких треба здійснити візит і намагатися витягнути їх з тої складної життєвої ситуації.
Читайте також: Терапія радістю. Як львів’яни стають клоунами заради діток у лікарнях
Існує й ще одна проблема, яке бентежить наших співрозмовниць: не всі ті, кому намагається допомогти центр, хочуть прийняти цю допомогу та вийти зі своєї кризи. 
– Є багато хороших прикладів, але є й відсоток тих людей, які так і залишаються в своїй проблемі. Ми не можемо зробити за людей їхню роботу, ми не можемо змусити їх змінити своє бачення, установки в голові, – пояснює Наталія Вовк.
Усіх, хто шукає допомоги та підтримки, фахівчині просять не боятися і закликають звертатися у Львівський міський центр соціальних служб для сім’ї, дітей та молоді.
– Ми часто чуємо з екранів телебачення «Де були соціальні служби?». Проте дуже мало чуємо про ті реальні успішні історії, коли наші фахівці, прикладаючи усіх зусиль, витягали людей із самої безодні, безодні безвихідності і неприйняття, безодні одинокості і нерозуміння. Кожен з нас, в певний момент свого життя, може опинитись за межею, коли інколи навіть близькі люди, ті кому так довіряв, не готові прийняти і зрозуміти. Насправді дуже важко звернутись до тих, кого не знаєш. Адже для того, щоби довіритись, потрібно бути впевненим – що тобі допоможуть, не зрадять, не відвернуться. Сьогодні в нашому центрі працює команда професіоналів: досвідчені психологи, юристи, фахівці із соціальної роботи. Не даремно основними принципами в нашій роботі ми обрали: небайдужість, відкритість, професіоналізм. Кожна допомога кожній родині – це наше досягнення. Кожна невирішена проблема – це наш біль. Наша служба створена містом для того, щоби допомагати людям цього міста, – каже директор Львівського міського центру соціальних служб для сім’ї, дітей та молоді Алла Горбач.
Якщо вам потрібно допомога, то телефонуйте на гарячу лінію центру – 0800307305.
Фотографії надали героїня та фахівці Львівського міського центру соціальних служб для сім’ї, дітей та молоді.
Мар'яна Галькович
----------
2019-04-01
ЦВК опрацювала 80% протоколів: що відомо про результати виборів
Станом на 15 годину Центральна виборча комісія опрацювала 80.90% протоколів в електронному вигляді на чергових виборах Президента України
За результатами голосування продовжує лідирувати Володимир Зеленський: свої голоси йому віддали 30.41% громадян, а це понад 4, 5 мільйонів виборців. Всього 16.03% голосів українців поки що має чинний президент Петро Порошенко, а це 2,3 мільйона виборців. На третій позиції з результатом 13.24% лідерка «Батьківщини» Юлія Тимошенко – з 1,9 мільйона виборців.
Далі: Юрій Бойко – 11.55%, Анатолій Гриценко – 7.03%, Ігор Смешко – 5.95%.
Актуальну інформацію про підрахунок голосів можна дізнатися на офіційному сайті ЦВК.
Нагадаємо, цьогоріч у бюлетені для голосування були прізвища 39 кандидатів. Тут можна побачити, як виглядав рейтинг кандидатів, коли ЦВК опрацювала 70% голосів. 
Раніше Galnet розповідав про порушення, які відбулись на Львівщині під час виборів Президента України.
Читайте також: «Вперше в історії України»: У Львові зносять незаконну семиповерхівку
Марічка Курило
----------
2019-04-01
«Вперше в історії України»: У Львові зносять незаконну семиповерхівку
На демонтаж будинку на Личаківській, 259 міськрада виділила 2,8 мільйони гривень
Справа незаконної семиповерхівки у Львові розпочалась ще у 2016 році, однак остаточне рішення з’явилося лише 18 грудня 2018 року. Тоді Восьмий апеляційний адміністративний суд постановив знести незаконний об’єкт на вулиці Личаківській, 259. 
– Настільки великий об’єкт – семиповерховий монолітно-каркасний будинок в історії Львова зноситься вперше, як і в історії України. Цей будинок будувався без розробленої проектної документації, – розповів керівник юридичного відділу Інспекції Державного архітектурно-будівельного контролю м. Львова Святослав Кіндратів.
Деконструкція забудови триває вже близько двох тижнів. Детальніше про демонтаж розповів керівник Личаківського відділу державної виконавчої служби міста Львів Головного територіального управління юстиції у Львівській області Ігор Шургот:
– Понад два з половиною місяці триває виконавче провадження щодо знесення будівлі. Станом на сьогодні знесено покрівлю і проводиться руйнація ненесучих будівельних конструкції, орієнтовно роботи триватимуть від місяця до двох.
Читайте також: У скандальній новобудові на Личаківській не купили жодної квартири
Він також зазначив, що забудовник неодноразово отримував процесуальні документи, але на прийом до державного виконавця жодного разу не з’являвся. Перед проведенням демонтажу, стан будинку перевірили експерти і визнали його аварійним.
Мар'яна Галькович
----------
2019-04-01
Львівські каратисти отримали золото та бронзу на чемпіонаті Європи
З 28 до 31 березня в іспанській Гвадалахарі відбувся 54-й чемпіонат Європи з карате, у якому Україну представляли 17 спортсменів, з них троє – львів’яни
Про це повідомляє прес-служба ЛОДА.
Станіслав Горуна виборов «бронзу» в малому куміте у категорії до 75 кг. А каратистки Галина Мельник і Діана Шостак стали чемпіонками Європи у командному куміте.
Читайте також: Плавець з Львівщини отримав золото на Всесвітніх літніх іграх
За підсумками чемпіонату Європи збірна команда України посіла п’яте загальнокомандне місце.
Юлія Василина
----------
----------
2019-04-02
Як у Львові пішоходів-порушників ловили (ВІДЕО, ФОТО)
Рейди проти пішоходів-порушників правоохоронці сьогодні, 2 квітня, проводили по всій Україні
Щодо Львова, то правил дотримуються далеко не всі. У поліції кажуть, що лише з початку цього року у місті зафіксовано 69 аварій за участю пішоходів. П’ятеро з них загинуло.
Відео: Софія Лопатка
Ловити порушників правоохоронці вирішили на проспекті Чорновола біля готелю «Львів», де є зупинка громадського транспорту. Тут одне з місць, де пішоходи найчастіше порушують правила дорожнього руху. І хоча до найближчого переходу всього декілька метрів, люди просто один поперед одного перебігають двосмугову дорогу.
«Ну не пішла тай все. З великими сумками легше перейти тут і одразу на зупинку. Я не бігла під машини, чекала поки всі проїдуть і уважно переходила», – каже жінка, яка перебігала дорогу.
Менше ніж за годину патрульні виписали три протоколи щодо порушень пішоходами правил дорожнього руху. У більшості випадків обмежилися попередженнями.
«Тут масово людей штрафується і виписуються постанови, але люди не реагують. Один інспектор затрачає 10-15 хвилин на людину – це, якщо у людини при собі є документи, якщо немає то є такі ситуації, що людину потрібно доставити у відділок поліції», – розповідає лейтенант львівських патрульних Андрій Перетятко.
Більшість аварій за участі пішоходів трапляється через перебігання дороги у невстановленому місці. Лише за минулий місяць патрульні зафіксували 28 таких випадків.
Відео: Софія Лопатка
«Пішоходи переходять дорогу у невстановленому місці і без будь-яких світловідбиваючих жилетів і їх не видно на дорозі. Особливо діти у нічний час повинні мати на собі якісь блістери, що небудь, що дасть можливість водіям побачити їх на дорозі», – наголошує старший лейтенант поліції Світлана Гірняк.
У поліції стверджують, кардинально змінити ситуацію можуть лише високі штрафи для пішоходів. Нині за перехід дороги у невстановленому місці порушник платить лише 51 гривню.
Софія Лопатка
----------
2019-04-02
У ПП «Грушів» та «Смільниця» автівки перевірятимуть швидше
Там на українських контрольних службах змінили послідовність прикордонного та митного контролю
Зміни працюють у двох пунктах пропуску у пасажирському русі – «Грушів» та «Смільниця». Про це Galnet розповів речник Львівської митниці ДФС Роман Макар.
Читайте також: Має залишати 1,8 метра для пішоходів: як у Львові видають дозволи на літні майданчики
«На виїзд з України змінюється послідовність прикордонного і митного контролю. Це означає, якщо раніше ви їхали автомобілем через пункт пропуску і спочатку проходили митний контроль. Тобто ви давали паспорт і митник ваші дані вручну вносив у базу даних. Після цього вам паспорт віддавали і ви підходили чи під’їжджали до кабіни прикордонного контролю, давали паспорт і прикордонних знову ж вносив всі ваші дані в базу. Тобто робилася подвійна робота. Тепер поміняли послідовність. Ви приїжджаєте, прикордонник бере ваш паспорт, вносить його в базу даних. Ця інформація автоматично з бази даних прикордонників потрапляє в базу даних митників. Після цього ви підходите до митного контролю і митнику вже не потрібно другий раз вносити в базу даних. А поки машина стоїть, то одночасно інший наряд проводить огляд транспортного засобу», – пояснив Роман Макар.
Такі ж зміни згодом планують запровадити їх і у ПП «Угринів».
Юлія Василина
----------
2019-04-02
У Львові розпочався тиждень культури прийняття. Які події відвідати
Культурні інституції Львова вирішили об’єднати свої сили та запустили рух Культури прийняття
Напередодні у Львові запустили проект “Тиждень культури прийняття”. У рамках нього Володимир Бєглов прочитав лекцію “Мова ворожнечі: від слова до діла”. Журналістка Galnet записала ключові тези лекції, прочитати їх можна ТУТ. 
Загалом в рамках проекту можна відвідати ще 8 подій.
3 квітня, 19.00 год. Вистава «Метелики вільні» театру Домус. Місце — Палац культури ім. Г. Хоткевича (вул. Кушевича, 1)
4 квітня, 15.10 год. Сімейний пригодницький фільм «Дамбо». Місце — LvivFilmCentr (вул. В. Великого, 14а)
5 квітня, 11.00 год. Дім Франка «Літературні Читання «Соловейко з одним крилом». Місце — Львівський національний літературно-меморіальний музей Івана Франка (вул. І. Франка, 150/152)
5 квітня, 19.00 год. Вистава «Любов)». Місце — Львівський академічний драматичний театр імені Лесі Українки (вул. Городоцька, 36)
6 квітня, 13.00 год. «Englishspeakingclub» з волонтеркою Корпусу миру Крісті Тейлор на тему: «Толерантністі — бути, а не робити вигляд». Місце — Палац культури ім. Г. Хоткевича (вул. Кушевича, 1)
6 квітня, 17.00 год. Органне відео-шоу «Данте — симфонія». Місце — Львівський органний зал (вул. С. Бандери, 8)
7 квітня, 19.00 год. Благодійний концерт «Джерело скликає друзів». Місце — Національний академічний український драматичний театр імені Марії Заньковецької (вул. Л. Українки, 1)
8 квітня, 10.00 год. День відкритих дверей у Центрі «Джерело». Місце — Центр «Джерело» (просп. Червоної Калини, 86а).
Читайте також: Ефект метелика, мовчання як прояв мови ворожнечі та чому слово “усі” треба забути
Фандрейзингова ціль проекту зібрати 1 млн. гривень для діяльності центру “Джерело”. 
Нагадаємо, “Джерело” – це навчально-реабілітаційний центр, який опікується дітьми та молоддю з інвалідністю. Благодійну установу заснували у 1993 році батьки з товариства “Надія” та волонтери з Канади. Щоденно близько 200 дітей та молоді користуються послугами “Джерела”, які включають: консультації, огляди, реабілітаційні програми.
Читайте також: «Мені кажуть, що їм смішно слухати реп українською», – львівський репер Довгий Пес
Ольга Головчин
----------
2019-04-02
В аеропорту «Львів» розповіли, як використовуватимуть старий термінал
Точну дату відкриття цього терміналу наразі не називають, але приміщення почали ремонтувати
Незабаром його планують використовувати для розвантаження рейсів у «години-пік», чартерів та проведення різноманітних заходів.
Як розповіла Galnet генеральний директор Міжнародного аеропорту ім. Данила Галицького «Львів» Тетяна Романовська, яку суму на ремонт доведеться викласти – поки що невідомо.
«Головне, щоб вона не перевищували межу нашого бюджету. Ми маємо зважати на цьогорічний фінансовий план», – зазначила пані Тетяна.
Тому складніші роботи, які вимагають більшого фінансування, відкладуть у «довший ящик». А наразі наводять внутрішній «марафет». За її словами, термінал у досить пристойному стані. Потрібно лише полагодити стіни, вікна, покращити загальний вигляд.
Читайте також: У Львівському аеропорту вшанували кіборгів: Зворушливе відео
«Складніший ремонт відкладемо приблизно на рік. Тому розбили всю роботу на дві частини: потужнішу й дорожчу розтягнемо у часі, а зараз замінюємо деякі труби, двері, ручки
 Фактично – це косметичний ремонт. Окремі суми ми не рахуємо. Ідемо у межах нашого загального бюджетного плану. Заради цього інші витрати перенесли на старий термінал. Минулого року не були впевнені, чи займемося саме ним. Але все ж таки вирішили почати, аби хоча б запрацював».
Термінал використовуватимуть у пікові навантаження, але ще невідомо – для яких саме компаній.
«Вивчаємо графік рейсів з понеділка по неділю, аби визначити, коли саме спостерігаються перевантаження, – розповідає пані Тетяна. – З 12 до 17 години найважче дати раду з багажною системою. Тоді доцільно буде переводити рейси у старий термінал. Це спростить обслуговування для митниці та кордону. Його планують як резервний варіант терміналу, завжди готовий для військових, чартерних рейсів, бізнес-делегацій.
Найважчі для аеропорту дні тижня – понеділок, четвер, п’ятниця та неділя. З 11 до 16 трапляються 6-7 рейсів одночасно».
Коли старий термінал запрацює в оновленому стані, там зможуть проводити конференції. Вже сьогодні є запити. Оскільки приміщення може похвалитися гарним стилем, керівництво не хоче, щоб час його зруйнував.
Кошти від рейсів обіцяють використати виключно для комфорту пасажирів. Тетяна Романовська каже, що старий термінал до теперішнього часу хоча рідко, але використовували. Два основних сектори – для військових перевезень. Бізнес-частину й зараз застосовують для vip-перевезень або бізнес-рейсів, урядових делегацій.
Читайте також: Зі Львова відкривають рейс до Риги
У недалекому майбутньому запустять проект для покращення багажного відділення нового терміналу. Дві короткі стрічки планують дообладнати на три довші. Але для цього теж знадобиться час.
У новому терміналі сьогодні, 2 квітня, відкрили нове сполучення – Рига-Львів-Рига. Посол Латвії зазначив, що ця країна має спільну історію та культурні традиції з Україною. Тож такі повітряні мости сприятимуть розвитку туризму та бізнесу. Це – гібридний авіаперевізник , який має як бізнес, так і економ-класи. Курсуватимуть чотири рейси на тиждень. Авіакомпанія «ArtBaltic», яка запустила рейс, може похвалитися зручними сполученнями з Європою та Скандинавією. Стиковий час між рейсами – 40-45 хвилин. Його достатньо для транспортного контролю та інших необхідних процедур. Приблизна ціна на квиток в один бік – від 49 до 80 євро.
Юлія Короленко
----------
2019-04-02
«Технічні кандидати», фальсифікації та демократія: Декілька слів про президентські вибори 2019
Поки ЦВК дораховує останні бюлетені і готується назвати двох кандидатів, які пройдуть у другий тур, а громадяни сперечаються про логічність вибору одне одного, Galnet попросив з холодним розумом прокоментувати організацію та хід цьогорічних президентських перегонів керівника моніторингово-аналітичної групи «Цифра» Назара Бойка
Чи можемо вважати ці вибори справді демократичними?
– Ми можемо вважати ці вибори конкурентними. Кандидати мали можливість проводити свої кампанії у відносно рівних умовах. Перше, ми не бачили масового застосування адміністративного ресурсу, як це було, скажімо, у 1999 або 2004 роках. Друге, немає підстав говорити про масові маніпуляції або фальсифікації під час дня голосування. Третє, незважаючи на певні інформаційні сигнали перед виборами, силові органи утримались від втручання у виборчий процес. Тож, загалом, я б назвав ці вибори демократичними.
Як феномен «технічних кандидатів» пов’язаний із заміною членів виборчкомів?
– На цих виборах, як і на попередніх, основні кандидати активно залучали «технічних кандидатів». Вони були у кожного з трійки лідерів. За допомогою цієї технології основні кандидати збільшували своє представництво у виборчих комісіях. Закон передбачає можливість для кожного кандидата мати по одному представнику у кожній комісії. Але, скажімо, якщо кандидат А хоче мати більше лояльних людей у комісіях, тоді він звертається до кандидатів Б, В, Г і домовляється з ними про передачу їхніх квот на представництво у комісіях йому. Відповідно, формально кожен член комісії представляє різних кандидатів, а реально – частина членів комісії є лояльними до інших кандидатів. Така «координація» між основним і його «технічними кандидатами» напряму пов’язана з феноменом масових замін членів як окружних, так і дільничних комісій. Часто, до того як кандидати домовляться між собою, у комісіях працюють одні люди. Згодом, після домовленостей, їх замінюють на інших. Це не сприяє належній і спокійній роботі виборчих комісій. Особливо, коли заміни стосуються керівного складу – голів, заступників голів, секретарів комісій. До прикладу, на цих виборах було замінено більше 80% голів ОВК. На жаль, ця практика не сприяє належній організації виборчого процесу. Нам потрібно переосмислювати підходи до формування виборчих комісій і зменшувати вплив політики на цей процес.
Читайте також: ЦВК опрацювала 90% протоколів виборців
Чи помітили на виборах нові види фальсифікацій і яке шахрайство загалом є характерним для виборів в Україні?
– Коли з’являється інформація про порушення на виборах, я намагаюсь знайти відповіді на три запитання. Перше, чи порушення є масовим? Друге, чи є підстави вважати, що це порушення є навмисним і має за ціль вплинути на результат виборів? Третє, чи впливає це порушення на результат і, якщо так, яким є масштаб такого впливу?
Дуже часто те, що на перший погляд виглядає фальсифікацією, насправді, не має з нею нічого спільного. Приведу приклад. Після того як на виборчі дільниці передали списки виборців, деякі з кандидатів виявили так звані «аномальні квартири». У таких квартирах було зареєстровано по декілька сотень виборців. Штаби деяких кандидатів одразу ж почали говорити про підготовку до масових фальсифікацій. Проте, подібні аномалії мають своє пояснення. Існує практика реєстрації громадян за адресами, за якими вони не проживають. Це робиться для того, щоб мати доступ до певних соціальних сервісів. Якщо людина, скажімо, орендує помешкання у Києві, але орендодавець не реєструє цю людину, тоді вона звертається до того, хто готовий її зареєструвати за іншим місцем. Переважно, це комерційна послуга. Відповідно, усі люди, зареєстровані за однією адресою, потрапляють у список виборців за цією ж адресою. Чи виглядає це як свідома фальсифікація з метою вплинути не результат виборів? Можливо. Але, насправді, до фальшування це не має жодного стосунку.
Читайте також: П’яний голова виборчої комісії та зіпсовані бюлетені: На Львівщині зафіксували понад 20 порушень
– На цих виборах було багато різних спекуляцій з приводу підготовки масових фальсифікацій, але жодна з цих них не підтвердилась на практиці. Також, потрібно розрізняти порушення виборчого законодавства і маніпуляції. Часто порушення виборчих процедур є наслідком низького рівня підготовки членів виборчих комісій, складністю виборчих процедур, неналежним матеріально-технічним забезпеченням виборчого процесу. Тож, перед тим як кричати «вовки», потрібно спокійно розібратись у кожній конкретній ситуації і знайти пояснення тому, що відбувається. І тільки тоді робити висновки.
Мар'яна Галькович
----------
2019-04-02
На Львівщині затримали ймовірного псевдоброкера, який виманив у водіїв майже півмільйона доларів
Під вартою його триматимуть 35 днів з можливістю внесення застави у розмірі 3 842 000 гривень
У поліції вже відкрили кримінальне провадження за статею шахрайство. Максимальне покарання – від п’яти до дванадцяти років позбавлення волі із конфіскацією майна.
Читайте також: Ефект метелика, мовчання як прояв мови ворожнечі та чому слово “усі” треба забути
«Було встановлено, що до вчинення злочинів причетний 38-річний мешканець Яворівського району – загальна сума збитків, завданих потерпілим, становить більше восьми з половиною мільйонів гривень. Чоловік переховувався від слідства та був оголошений у розшук. Зловмисник затриманий, йому вже повідомлено про підозру у скоєнні злочину», – розповів начальник Головного управління Національної поліції у Львівській області генерал поліції третього рангу Валерій Середа.
Нагадаємо, 23 лютого до поліції з заявами про шахрайство з «розмитненням автомобілів» почали звертатись перші потерпілі. Усі вони пояснювали, що передали документи на транспортні засоби іноземної реєстрації та грошові кошти у сумі від 2000 до 4000 доларів США чоловіку на ім’я Андрій, котрий видавав себе за митного брокера та обіцяв допомогти розмитнити ці автомобілі. Загалом до поліції надійшло 120 подібних заяв від мешканців Львівської, Рівненської, Тернопільської та Івано-Франківської областей.
Юлія Василина
----------
2019-04-02
Має залишати 1,8 метра для пішоходів: як у Львові видають дозволи на літні майданчики
З 1 квітня у Львові почали монтувати літні відкриті майданчики. Протягом місяця представники райадміністрацій мають їх перевірити на дотримання вимог
З 1 квітня у Львові розпочали монтувати літні відкриті майданчики біля ресторанів та кав’ярень. Про кількість виданих дозволів та основні вимоги розповів начальник відділу архітектурно-художнього оформлення міста та розміщення тимчасових споруд ЛМР Віктор Пецух:
– Минулого року видали 513 дозволів, 274 з них зараз діють, а в 2019 році вже видали 124, тобто на даний момент є близько 400 діючих дозволів. Літні майданчики встановлюють на підставі схеми-прив’язки, де визначаються параметри літнього майданчика, площа та архітектурно-художні вимоги. Тобто є вимоги до накриття, до озеленення та огорожі. Стандартні проблеми, як правило, це недотримання проекту: буває, що збільшують площу, встановлюють не те обладнання, яке було погоджене.
Головні вимоги до майданчиків, які висувають підприємцям:
 
Однак, не всі цих вимог дотримуються:
– До 10% підприємців порушують правила. Частина з них одразу реагує і виправляє, до тих, хто не виправляє, застосовують штрафні санкції. Якщо це не допомагає – ми скасовуємо дозвіл на розміщення літнього майданчика, – додав Віктор Пецух.
Читайте також: Працюючим пенсіонерам Львівщини пенсії перерахують автоматично, але за однієї умови
Нагадаємо, у мерії існує комісія з видачі дозволів на встановлення літніх майданчиків. Якщо помітите порушення, можете скаржитися райадміністраціям, на території яких розташовані майданчики.
Мар'яна Галькович
----------
2019-04-02
Ефект метелика, мовчання як прояв мови ворожнечі та чому слово “усі” треба забути
У рамках “Тижня культури прийняття” керівник Освітнього центру з прав людини Володимир Бєглов прочитав у Львові лекцію “Мова ворожнечі: від слова до діла”. За його словами, зараз, як ніколи важливо пам’ятати, що кожне наше слово має наслідок
Журналістка Galnet записала ключові цитати з виступу Володимира Бєглова. Далі – пряма мова.
Будь-яке наше слово чи дія може призвести до непередбачуваних ситуацій. Мова ворожнечі завжди спрацьовує, як ефект метелика. Головний меседж – помах крил метелика на одному кінці планети, може спричинити цунамі – на іншому.
Пост у Facebook, вигук, татуювання, напис на паркані – це все форма самовираження. Відповідно, якщо ви виражаєтесь так, що це призводить до ненависті на ґрунті нетерпимості, ви поширюєте мову ворожнечі.
Читайте також: 10 друзів рівності: у Львові зібрали кошти на театральну п’єсу про права людини
Мова ворожнечі стоїть на стереотипах. Ми кажемо одне слово, але маємо цілу низку асоціацій. Одне слово у людей може викликати різні думки і провокувати до різних дій. Система стереотипів утворює собою соціальну реальність.Ті стереотипи, які ми поширюємо сьогодні, впливають на те, в якому світі ми прокидаємось завтра. Соціологи та соціологині довели, що будь-який факт, який ми дізнаємось, навіть якщо це таємниця, ми насправді передаємо щонайменше трьом людям.
Слово “усі” потрібно забути. Не буває усіх жінок, які малюють нігті за кермом, не буває усіх пенсіонерів та пенсіонерок, які вранці їдуть в маршрутці, не буває усіх гуманітаріїв, які не вміють перевстановити Windows, не буває усіх росіян. Перед нами завжди конкретна людина з її конкретними поглядами і саме про цю людину потрібно говорити.
Читайте також: Найгнучкіша бабуся України тепер має свою сторінку в Instagram
Згадайте фрагмент фільму про Гаррі Поттера, де зображено дві команди: лорда Волдеморта та Дамблдора. У чому різниця між ними? Армія Волдеморта однакова: вони завжди в чорних мантіях, з мітками, їх об’єднує страх перед вождем. Армія Дамблдора, зараз буду застосовувати мову ворожнечі, тут і руді, і заучки в окулярах, і сирота, і невдаха. Представники маргінальних груп, які не мали б перемагати, але вони перемагають. А все тому, що вони об’єднані цінностями. Ми всі – різноманітні, кожен з нас має свої вподобання та захоплення, проте об’єднані ми одними цінностями, єдиним українським культурним кодом.
Читайте також: «Хотіли позбавити батьківських прав»: як львів’янка боролася за своїх синів
Чути і мовчати – не можна. Навіть у кримінальному кодексі діяльність чи бездіяльність карається законом. Мовчанка толерує ворожнечі.
Від маленької дії до великого результату
На початку 60-х років минулого століття все ділилось на те, що для “чорних” і те, що для “білих”.Темношкірі люди повинні були поступатись місцем білим. Одного разу Роза Паркс не поступилась місцем у транспорті білій людині. За що її заарештували. Це призвело до масового бойкотування транспорту. Місцевий священик вирішив піти з штату Алабама у Вашингтон, щоб його слова почули. До нього почали масово приєднуватись люди.
Вони пройшли півконтинету пішки, тому що квитків темношкірому населенню не продавали. Дорогою до них приєднувались люди, на них натравляли собак, а вони далі йшли. Все закінчилось промовою Мартіна Лютра Кінга. Врешті – Барак Обама став президентом.
Читайте також: L’Arche-Kovcheh – спільнота, що повертає віру в себе
Декілька прикладів, як правильно вживати суперечливі слова:
Читайте також: Терапія радістю. Як львів’яни стають клоунами заради діток у лікарнях
Ольга Головчин
----------
2019-04-02
Сьогодні до Львова привезуть поранених на Сході бійців
Їх доправлять з Дніпра, де хлопці проходили лікування
Про це повідомив керівник регіонального центру Міноборони Львівщини Олександр Поронюк.
Читайте також: У Старому Самборі відремонтують автомобільний міст
«Ми очікуємо у найближчі хвилини прибуття борту, де знаходиться 12-ть військовослужбовців з них 5-ть лежачих, які отримали поранення і захворіли під час проходження служби у зоні операції об’єднаних сил »
Додам, що поранені проходитимуть реабілітацію у військово-медичному госпіталі, що на вулиці Личаківській, 26
Софія Лопатка
----------
----------
2019-04-03
Каністерапія по-львівськи. Як собака Лола реабілітовує дітей з аутизмом
У рамках проекту “Відповідальне батьківство” більше десятка діток відвідали заняття з каністерапії у львівській комфорт-бібліотеці для дітей, на Патона
Коли у сім’ї народжується дитина, хвора аутизмом, це, на перший погляд, трагедія. Розповідає Іванна, мама трирічного Марка. Свого часу в хлопчика діагностували аутизм. Жінка каже, у такій ситуації найважливіше, щоб батьки не опускали рук, а навпаки – почали діяти. 
“У кожних батьків, які мають дитинку з нетиповим розвитком, дуже багато стадій прийняття-неприйняття. Буває, ти плачеш кожного дня та надієшся, що дитина це просто переросте. Проте, коли ти приймаєш цю ситуацію, ти перестаєш плакати, починаєш активно займатись – з’являється прогрес. Ми усвідомили для себе, що, якщо ми будемо плакати, ми нічого не змінимо. Реабілітація допомогла нашому хлопчику заговорити.
Зараз наша мрія – щоб він пішов у школу з іншими дітками. Ми відвідуємо всі центри реабілітації: логопеда, психолога, коректолога. Ходимо на зустрічі з батьками, це вже терапія для батьків, щоб поговорити та знайти підтримку”. – Пояснює Іванна.
Поки спілкуємось з Іванною, Марко разом з іншими дітками знайомиться із першою львівською собакою-візитером – Лолою.
Читайте також: «Хотіли позбавити батьківських прав»: як львів’янка боролася за своїх синів
Для того, щоб допомогти старшому синові з реабілітацією, сім’ї навіть довелось переїхати до Львова.
“Серед західних міст України, Львів – найпрогресивніший центр для реабілітації дітей, хворих аутизмом. Ми тут проживаємо трішки більше року. Переїхали, щоб розвивати старшого сина. Проблема у тому, що в Україні не дуже розвинута система реабілітації діток із спектром аутизму. Доводиться виходити з того, що є”.
Зі свого досвіду Іванна знає, що батьки, які народили дитину, хвору аутизмом, часто бояться завести другу. Вони з чоловіком все ж наважились, після цього, зізнається, відкрилось друге дихання.
“Батьки не мають права собі дозволити проявляти негативні емоції, впадати у депресію. Тому що, це все ще більше ускладнює ситуацію. З появою молодшенького, стало більше щастя у сім’ї. І на старшого це також позитивно впливає”, – говорить Іванна.
Читайте також: L’Arche-Kovcheh – спільнота, що повертає віру в себе
У Всесвітній день розповсюдження інформації про проблему аутизму Іванна разом з дітьми прийшла у львівську комфорт-бібліотеку на Патона. Сьогодні (2 квітня) тут організували каністерапію. Це методика лікування та реабілітації з допомогою спеціально навчених собак.
Цього разу з дітками працює собака Лола. Лола – перша собака-візитер у Львові, про її зворушливу історію Galnet розповідав ТУТ. Лолі трохи більше трьох років. Її підібрали на вулиці та вилікували після ДТП. З вересня з нею почали займатись кінологи. Собака, кажуть в ЛКП Лев, доволі здібна, тому її залишили на посаді працівника клініки.
“Лола своїми емоціями позитивно впливає на дітей. Вони швидше відкриваються, йдуть на контакт. Присутність собаки дозволяє дітям швидше вийти зі стану “скутості”.- Пояснює кінолог Володимир Вань, який працює з Лолою. 
Разом з трирічним Марком на заняття з Лолою прийшли більше десятка діток. Хтось одразу ж потоваришував зі собакою, хтось звикав до неї поступово, а хтось, як Марко, більше зацікавився книгами. І це нормально, пояснили фахівці журналістці Galnet. Головне – кажуть, що у сімей з такими дітками з’являється більше спілкування та можливостей для дозвілля. 
“Зі соціальною службою, ми реалізовуємо декілька проектів, один з них – “Творимо казку разом”. Він проходить практично щотижня у бібліотеці. З нашого боку ми проводимо такі заходи, які спрямовані на роботу саме із особливими дітками, на їхню соціалізацію у суспільстві. До прикладу, ми нещодавно брали участь у флешмобі до дня народження Ліни Костенко та на Шевченківські дні”.- Розповіла завідувачка комфорт-бібліотеки для дітей на Патона Лілія Іваницька.
Каністерапію для діток з аутизмом у Львові організували вперше. У центрі соціальних служб для сім’ї, дітей та молоді кажуть, будуть влаштовувати подібні події і надалі. У найближчих планах – поїздка таких діток в ЛКП Лев.
Раніше Galnet розповідав зворушливу історію про те, як львів’яни стають клоунами для того, щоб дарувати радість діткам, які лежать у лікарнях. 
Усі фото належать авторові матеріалу
Читайте також: Ефект метелика, мовчання як прояв мови ворожнечі та чому слово “усі” треба забути
Ольга Головчин
----------
2019-04-03
НАБУ проводить обшуки в Агентстві розшуку та менеджменту арештованих активів (АРМА)
Сьогодні, 3 квітня детективи Національного антикорупційного бюро України проводять обшуки в приміщенні Агентства з розшуку та менеджменту арештованих активів, що у Києві
Про це повідомляє прес-служба НАБУ на офіційній сторінці в Facebook .
У повідомленні зазначається, що слідча дія проводиться в межах розслідування у кримінальному провадженні за фактом можливого зловживання владою службовими особами низки державних органів влади, у тому числі правоохоронної та судової гілок, а також АРМА, у результаті чого юридичним особам завдано збитків на суму понад 9,5 млн грн.
«В межах цього ж провадження досліджуються обставини вчинення незакінченого замаху на протиправне заволодіння майном на суму понад 3,6 млрд грн групи підприємств ТОВ «Росток-Холдинг». Попередня правова кваліфікація — ч.3 ст.15, ч.3 ст.206-2, ч.2 ст.364 КК України», – йдеться у дописі.
Читайте також: Доля Межигір’я: кому АРМА збирається віддати статки Януковича
Також повідомляється, що досудове розслідування НАБУ розпочали ще у січні 2019 року. У його рамках вивчають обставини вчинення низки правочинів, які могли бути зроблені з використанням підроблених документів, печаток, штампів підприємств.
Зазначено, що згадані обшуки санкціоновані ухвалою слідчого судді Солом’янського райсуду (Київ) та проводяться під процесуальним керівництвом прокурорів Спеціалізованої антикорупційної прокуратури.
Нагадаємо, АРМА створили у 2016 році за аналогом установ з повернення та управління активами, які успішно функціонують у державах-членах ЄС відповідно до рішення Ради Європейського Союзу. Агентство з розшуку та менеджменту активів є центральним органом виконавчої влади України зі спеціальним статусом, уповноваженим на формування та реалізацію державної політики у сфері виявлення та розшуку активів, які можуть бути арештовані у кримінальному провадженні, а також управління активами, які арештовані у кримінальному провадженні.
Читайте також: В АРМІ пояснили, чому Новояворівська та Новороздільська ТЕЦ працюють у мінус
Андрій Теплий
----------
2019-04-03
Гранатомети, зенітні установки і кулемети: зенітники Львівщини вправляються у бойовій стрільбі
Понад сотня військових з повітряного командування «Захід» тренуються на Яворівському полігоні
Другий день вони проводять бойову стрільбу по повітряним та наземним цілям з ЗУ-23-2 (зенітна установка), ДШК (крупнокаліберний кулемет), НСВ «Утес» (крупнокаліберний кулемет) та РПГ-7 (ручний протитанковий гранатомет).
Про це повідомили у прес-службі повітряного командування «Захід».
Військові виконують бойову стрільбу за чотирма різними завданнями для кожного виду озброєння. Тренуватимуться бійці як вдень, так і в нічну пору доби.
Читайте також: У львівському садочку, де отруїлись діти, виявили низку порушень
«Такі заняття, перш за все проводяться з метою набуття особовим складом практичних навичок щодо впевненого володіння зброєю та ефективного застосування засобів безпосереднього прикриття об’єктів і сил, – зазначив полковник Олександр Нечипорук.
Тренуватимуться бійці як вдень, так і в нічну пору доби.
Юлія Василина
----------
2019-04-03
У львівському садочку, де отруїлись діти, виявили низку порушень
Про це у коментарі Galnet розповіли фахівці Головного управління Держпродспоживслужби у Львівські області та Львівського обласного лабораторного центру
 «Під час перевірки ми виявили, що у закладі порушували технологію приготування страв. Ми знайшли низку недоліків стосовно порушення температурного режиму м’ясних, рибних виробів. Під час перевірки продуктів на кухні не було, але ми перевірили воду та змиви. При опитуванні кухарів виявили, що їжу готували з порушенням технології приготування страв. У меню була часта повторюваність страв. Також у закладі не було графіку постачання продукції. Ми уклали протокол про порушення» – розповіла у коментарі Galnet начальниця відділу організації розслідування спалахів Головного управління Держпродспоживслужби у Львівські області Олена Улашина.
Читайте також: Львівські ресторани, політика і сортування вручну. Інший бік сміттєвої проблеми Львова
За словами Олени Улашиної, фахівці відібрали у садочку добові проби їжі та чекають результатів лабораторних досліджень.
Читайте також: Жителів Львівщини, які не обрали свого лікаря, лікуватимуть за гроші
«Ми відібрали змиви та обстежити персонал. Результати бактеріології отримаємо у п’ятницю», – пояснив журналістці Galnet заступник директора ДУ «Львівський обласний лабораторний центр МОЗ України» Олег Когут.
Нагадаємо, 29 березня у другій половині дня зі садочка на вулиці Трильовського, 9, надійшли звернення вихователів про погіршення самопочуття вихованців. Діти скаржилися на нудоту та блювоту. Чотирьох з них госпіталізували. Як повідомляв Galnet, за цим фактом відкрили кримінальне провадження.
Читайте також: На місці вікна пробив дверний отвір. Фасад на Костя Левицького,10 відновлять за кошти Львова
Оксана Волинська
----------
2019-04-03
Директора Грибовицького сміттєзвалища відсторонили від посади
Директора ЛКП «Збиранка» Віталія Пугача підозрюють у хабарництві
Галицький районний суд Львова обрав підозрюваному запобіжний захід у вигляді тримання під вартою протягом 60 днів, але з можливістю внесення 405 тисяч гривень застави.
Про це повідомляє прокуратура Львівщини.
Нагадаємо, чоловіка затримали 1 квітня за підозрою в отриманні 407 тисяч гривень хабара. Це частина грошей, які директор комунального підприємства вимагав від від підприємця, який виграв тендер на постачання вапна. Загалом сума, яку мав заплатити підприємець, 4,7 мільйона гривень.
За ці гроші посадовець обіцяв не створювати штучних перешкод товариству з обмеженою відповідальністю у договірних відносинах, що випливають із тендерних закупівель, замовником у яких є Львівське комунальне підприємство. Зокрема, щодо прийняття товару та його подальшій оплаті незалежно від фактичної поставки.
Правоохоронці відкрили кримінальне провадження. Віталію Пугачу загрожує до 10 років позбавлення волі, трирічне позбавлення права обіймати певні посади чи займатись певною діяльністю та конфіскація майна.
Юлія Василина
----------
2019-04-03
«Посильте тиск на РФ»: Львівські студенти записали звернення до європейських країн (ВІДЕО)
Студенти філологічного факультету Львівського університету імені І.Франка закликають європейські країни вплинути на Російську Федерацію
Звернення записали чеською мовою.
«Звертаємось до цивілізованого світу з проханням вимагати негайного звільнення українських моряків, захоплених у Керченській протоці, а також повернення усіх полонених українців, які незаконно утримуються у в’язницях Російської Федерації. Моряки, ми з вами!», – закликають студенти.
Читайте також: На місці вікна пробив дверний отвір. Фасад на Костя Левицького,10 відновлять за кошти Львова
Відео просять поширювати з хештегом! #Free_ukrainian_sailors.
Юлія Василина
----------
2019-04-03
Як 29 років тому. Над львівською Ратушею урочисто підняли синьо-жовтий стяг (ВІДЕО)
29 років тому у Львові вперше підняли синьо-жовтий прапор
Честь підняти стяг над Ратушею сьогодні випала депутатам попередніх скликань міськради та учням львівських шкіл. Серед них був і той, хто 29 років тому спостерігав за підняттям синьо-жовтого прапора з площі Ринок – депутат 1-го демократичного скликання Львівської міської ради Анатолій Риборак. Згадуючи той день, чоловік розповідає:
– Це було найбільше свято: коли ми підняли прапор – це було народження держави. Неймовірне відчуття, ніби життя тільки почалося. Ми розуміли, що ми робимо і для чого це робимо.
Анатолій каже, цьогоріч Зеновій Саляк – один з тих, хто піднімав прапор 3 квітня 1990 року, не зміг бути присутнім на урочистостях, тож попросив виконати поважну місію саме його.
Читайте також: На місці вікна пробив дверний отвір. Фасад на Костя Левицького,10 відновлять за кошти Львова
Перед церемонією представники міської влади, депутатського корпусу 1-го та 7-го скликань, молодіжних організацій та громади Львова зібралися на урочисте засідання у сесійній залі. Розпочались збори хвилиною мовчання за Героями України та спільною молитвою. Після цього мер Львова вручив почесні відзнаки, а також наголосив на тому, що у місті створять організаційний комітет з відзначення 30-ої річниці, яку будемо відзначати наступного року.
 
Мар'яна Галькович
----------
2019-04-03
Львівські ресторани, політика і сортування вручну. Інший бік сміттєвої проблеми Львова
Чому в Україні немає сміттєперевантажувальних станцій? Які лазівки є в утворенні тарифу на вивіз сміття? Та чому сортування сміття на сміттєперевантажувальних майданчиках відбувається вручну? Розслідування Galnet
У березні на сайті Galnet вийшла стаття про сміттєперевантажувальну станцію, яка працює на вулиці Богданівській у Львові. Тоді журналістка Galnet писала про порушення стандартів роботи цієї станції. Після появи матеріалу, редакція інформагентства отримала нові факти щодо цієї історії.
Ситуація виявилась не такою простою, як видавалось на перший погляд.
По-перше, варто зазначити, що згідно постанови кабінету міністрів України сміттєперевантажувальною станцією може називатись інженерна споруда, яка відповідає стандартам, затвердженим у законі «про поводження з ТПВ». Таких споруд в Україні на сьогодні немає. То ж ті шість майданчиків, які зараз працюють у Львові для перевантаження сміття, такими станціями вважатися не можуть за визначенням, а відповідно і застосовувати стосовно них стандарти, наведені у законі – неможливо. Але проблема не тільки у невідповідності законодавства, а ще й у тих об’єктивних обставинах, що має Львів останні роки, у боржниках, культурі мешканців і, звичайно, у заполітизованості питання.
Читайте також: – Начальник ЖКГ Львова казав, що фото звалищ – фотошоп: як у Львові на сміттєперевантажувальних станціях зробили бізнес
Почнемо з того, що, після трагедії у Грибовичах, Львів залишився без сміттєзвалища, на яке півсторіччя звозили непотріб з міста та прилеглих районів. А ось пошук альтернативних варіантів ліг на плечі власне операторів, які сміття збирають. І станом на сьогодні кожен оператор має сам домовитися з полігонами в інших регіонах, аби львівське сміття прийняли. До того ж у Львівській області можливості дуже обмежені. Журналістці Galnet не вдалося знайти жодного довгострокового контракту, який би гарантував приймання сміття від Львівських операторів на постійній основі. Тобто сьогодні це питання залишається відкритим. І це одна з причин, через яку сміття часом накопичується на так званих перевантажувальних майданчиках. Оператори фізично не встигали знаходити полігони по країні, які б безпроблемно забирали сміття зі Львова на довгостроковій основі. Та, як запевняють чиновники, питання поступово вирішується. Варто зауважити, що на момент написання цього матеріалу на майданчику по вулиці Богданівській сміття прибрали.
Другий важливий фактор, що впливає на ситуацію довкола сміття – тарифоутворення на вивіз сміття. І тут варто розмежовувати два етапи: перший – тарифи для споживачів, і тарифи для операторів від перевізників. Компенсація перевізникам за вивіз ТПВ з перевантажувальних майданчиків на полігони здійснюється за рахунок бюджетних коштів.
Перший етап – це ті гроші, які оператор (ТзОВ «Санком-Львів», ТОВ «AVE Львів» та ЛКП «Львівспецкомунтранс», ТзОВ «Грінера Україна», ТзОВ «СпецавтотрансЛьвів» ТЗОВ «ДВ-екосвіт») отримує від мешканців, бюджетників та бізнесу. І цей тариф є регульованим.
Читайте також: Самоскиди та стара документація. Хто влаштував стихійне сміттєзвалище поблизу Кривчиць
Тобто оператори подають свої економічно обґрунтовані пропозиції по тарифу, але Кабмін дає так званий рекомендований тариф, який потім погоджує виконком міської ради раз на декілька років. І в результаті через суто економічні (девальвація гривні, обслуговування техніки, пошкодження контейнерів, зміна середньої зарплати тощо) причини тариф виходить нижчим від ринкового. А це означає, що оператори мають працювати за оплату нижчу від тієї, яку вважають доцільною. Інше питання стосується норм продукування сміття. Вони в Україні є суттєво занижені. І якщо до громадян тут претензій менше, то до власників бізнесу – величезні. Зокрема мова йде про заклади громадського харчування в історичному центрі Львова: виявляється, у нас фактично немає ресторанів, а самі лише кафе. Можливо причина у тому, що норми продукування сміття дуже відрізняються. Так, для ресторану середньорічна норма продукування сміття у Львові на одне посадкове місце – 460 кг, а ось для кафе – 188 кг. Погодьтеся, різниця вагома. Щоправда департамент ЛМР з поводження з ТПВ планує переглядати ці тарифи вже наступного тижня. Та навіть фіксовані ціни і певні маніпуляції з законодавчими нормами не гарантують надходження грошей до надавачів послуг. До прикладу, лише в одного з операторів за попередній місяць було 1 400 боржників, сукупний борг яких склав понад мільйон гривень.
Читайте також: «ШвидкоГроші»: не європейські методи європейської компанії
Другий етап – компенсація для перевізників: тобто від тих компаній чи ФОПів, які вже перевантажене у фури сміття розвозять по полігонах. Тут ціноутворення, навідміну від першого випадку, є цілком вільним. Такі компанії ставлять ціну на перевозку, керуючись власними розрахунками, і з державними чи місцевими органами влади його не узгоджують. Тому операторам не завжди вдається знаходити перевізників, які погоджуються вивозити сміття з перевантажувальних майданчиків на сміттєзвалища за встановленим ще у 2016 році компенсаторним тарифом, який становить 15 грн/км. А це означає, що для того, аби вивезти 17-18 тонн сміття (одна середня фура) зі Львова до Києва, потрібно заплатити близько 15 тисяч гривень. У середньому вдень Львівська агломерація продукує від 650 до 700 тон сміття. Тобто витрати виключно на логістику мають становити щонайменше 600 тисяч гривень на добу при вивезенні на полігони Києва, до прикладу.
І хоч міський бюджет щомісячно виділяє ЛОДА гроші для компенсації цих логістичних витрат операторам у сумі 5 мільйонів гривень, їх катастрофічно не вистачає. При тому, якби полігони були розташовані хоча б у межах області, це підвищило б рентабельність роботи операторів, і, відповідно, суттєво зекономило б гроші мешканців міста.
Більше того, навіть така оплата не гарантує якісно виконаної роботи –попри попередні домовленості, неодноразово фури зі сміттям не приймали на полігонах. Через це оператори були вимушені оплачувати понаднормові години, а то й дні роботи перевізників, або стикалися з тим, що водії перевізників на власний розсуд просто скидали сміття у лісах, полях чи навіть на узбіччях доріг. І цими питаннями ніхто, окрім самих операторів, не опікується. І додаткові витрати теж ніхто не компенсує.
Читайте також: Як екс-регіонали на воді обкрадають жителів Борислава
Далі мова піде про сортування. У попередньому матеріалі ми вже казали про те, що сортування відбувається вручну. Сьогодні ж маємо відповідь про причини цього. Виявляється, середній обсяг вторсировини, що потрапляє до операторів, у середньому становить 3-4 % від загального сміття. Це, як пояснили представники виробників сортувальних ліній, дуже мала частка. До того ж у Львові оператори у кращому випадку сортують пет-пляшки та скло. Тому для таких обсягів роботи цілком вистачає ручного сортування, що не вимагає неокупних інвестицій у сортувальні лінії. До прикладу 2017 року ЛОДА за бюджетні кошти купували три сміттєсортувальні лінії вартістю 5,4 мільйона гривень кожна. Метал, папір та картон забирають ще раніше – безхатченки забирають його зі смітників та здають у пункти прийому. Кому ці пункти прийому належать, чому не ліцензуються державою і на яких умовах працюють, використовуючи соціальну відповідальність львів’ян, які сортують сміття, Galnet ще з’ясовує.
Читайте також: Від закинутої промисловості до бальнеологічного курорту. Чи скористається Борислав своїми можливостями
Окремим питанням варто виділити роботу усіх рівнів влади у сприянні цій темі. Через надмірну заполітизованість питання, реально необхідні господарські рішення ухвалюються вкрай важко.
Усе це разом, призводить до того, що навіть при задовільній якості роботи операторів у Львові не має потрібних результатів: відповідальність перекладається між чиновниками, у той час як стратегічно та довгостроково питання не вирішується. Більше того, навіть перспектива побудувати сміттєпереробний завод цієї проблеми глобально не вирішить – приблизно 30-40% сміття буде залишатися після будь-якої переробки, а ось сучасного безпечного полігону для його захоронення й досі не видно.
Читайте також: Ефект метелика, мовчання як прояв мови ворожнечі та чому слово “усі” треба забути
Вероніка Міронова
----------
2019-04-03
Боєць з Львівщини загинув в автокатастрофі
Трапилося це під Авдіївкою, що на Донеччині
Роман Федоришин родом з Ходорова Жидачівського району. Воював з 2014 року у ДУК «Правий сектор». Нещодавно 27-річний хлопець став кавалером ордену «Лицарський Хрест Добровольця Львівщини». Про це Galnet розповіла речниця головного штабу ДУК «Правий сектор» Дана Виноградова.
Читайте також: Військові у Львові придумали комп’ютерну програму, яка рятує життя
«Він повертався з бойового завдання і відбулася аварія. Чим аварія була спричинена, наразі такою інформацієї не володіємо. Швидше за все, що завтра будемо відправляти тіло. Є прогноз, що будемо прощатися ще в Києві і це ще на деякий час затримає доставку до Ходорова. Але точна інформація буде згодом», – каже Дана Виноградова.
Знайомі військового висловлюють співчуття родині бійця і згадують останню зустріч з ним.
«Ми тільки бачились два тижні тому у Львові, на нагородженні. Романа Федоришина було нагороджено «Лицарським Хрестом Добровольця». Він мій земляк, доброволець. З 2014 на фронті. Отримав важке поранення на війні. Жидачівська ЦРЛ нас познайомила. Йому там не хотіли давати групу. Ганяли коридорами і кабінетами лікарні. Під натиском і підтримці побратимів нарешті дали. Мав важке пораннення в живіт, кишечник. Без частини кишечника Роман Федоришин (ФЕДЯ) знову і знову повертався на війну. І після нагородження знову поїхав захищати Україну! Ніколи не жалівся на здоров'я. Добрий і радісний завжди. В ньому було стільки життя», – написав у Facebook громадський активіст, радник голови Тернопільської ОДА з питань медицини Володимир Кулак.
Юлія Василина
----------
----------
2019-04-04
Львівський трамвай №6 їздитиме на годину довше
Це пов’язано зі зміною руху поїздів «Укрзалізниці»
Про це повідомили у прес-службі ЛМР. Останні рейси із кінцевої на вул. Миколайчука тепер припадають на 23.17 год та 23.30 год, а із Залізничного вокзалу о 22.42 год та 22.55 год.
«Відтак, пасажири, що прибувають до залізничної станції Підзамче, мають можливість зручно та швидко добратися до центру міста», – сказав речник ЛКП «Львівелектротранс» Іван Бондар.
Читайте також: Вперше у Львові бізнесменам повертатимуть частину відсотків кредитів: умови
Юлія Василина
----------
2019-04-04
«Казав, що «помножить на нуль»: хірург з Жидачівської лікарні погрожував батькові 12-річного померлого хлопчика
Сьогодні, 4 квітня, у Жидачівському районному суді вкотре перенесли судове засідання у справі хірурга районної лікарні Юрія Михайлюка, якого підозрюють у причетності до смерті 12-річного хлопчика Романа Кулака
Про це повідомив журналістці Galnet батько хлопчика Володимир Кулак: 
– Сьогодні вранці адвокати подали клопотання, що вони не мають часу, вони зайняті. Суд пішов їм на зустріч. Юрій Михайлюк з’явився на засідання, адвокати – ні. Вони затягують справу, зараз адвокати не мають часу, пізніше один не буде мати. У нього повинні бути двоє адвокатів на засіданні. Вони керують процесом. Наступне засідання аж 14-го травня, тобто більше ніж через місяць.
Читайте також: «Собака живий»: Інформацію про жорстоке вбивство тварини у Городку спростували
Хоча засідання і не відбулося, Володимир Кулак таки поспілкувався з хірургом Юрієм Михайлюком. Чоловік зазначив, що лікар погрожував йому й агресивно висловлювався у його сторону.
«До речі, сьогодні в коридорі він погрожував мені, казав, що «помножить на нуль», що я – пусте місце і звати мене ніяк. Отже, ми на правильному шляху, якщо з його сторони йдуть до мене погрози. Колись він халатно поставився до своїх професійних обов’язків при лікуванні мого сина, і я втратив його. Тепер він мені погрожує. Це показує його людські якості. Вижити ніхто не може, хіба той, хто нормально заплатив», – розповідає Володимир.
Нагадаємо, що 12-річний хлопчик Роман Кулак помер 27 червня 2017 року. Йому вчасно не діагностували скрут тонкої кишки у Жидачівській районній лікарні.
Юлія Василина
----------
2019-04-04
У Львові шукають ОСББ, які хочуть встановити у себе контейнери для компостування органічних відходів
До 15 квітня об'єднання співвласників багатоквартирних будинків можуть заповнювати онлайн-опитувальник для участі в пілотному проекті ГО «Zero waste Lviv»
Цього року пілотний проект ГО «Zero waste Lviv» зі встановлення контейнерів для компостування органічних відходів на прибудинкових територіях ОСББ підтримали в конкурсі соціокультурних проектів Львівської міської ради «Зробимо Львів кращим».
Читайте також: Як у львівській галереї боротимуться із синдромом відкладеного життя
«До участі запрошуються ОСББ, які вже мають систему сортування. Основною вимогою є розуміння процесу, вмотивованість, відповідальне ставлення та створення команди, яка цим займатиметься. Адже це додаткова можливість ОСББ зменшити витрати на захоронення та вивіз сміття», – розповіла у коментарі Galnet керівниця пілотного проекту ГО «Zero waste Lviv» Діана Попфалуші.
За словами керівниці, 20 квітня оберуть чотирьох переможців, з якими співпрацюватимуть до жовтня. Для них закуплять 1 пластиковий контейнер та разом вони виготовлять 2 дерев’яних.
«Для переможців організуємо тренінги та надамо матеріали для організації процесу. З Міської ради нам виділили 61 тисячу гривень. Та після закінчення проекту ми зробимо звіт, щоб зрозуміти ефективність такої системи, – каже Діана Попфалуші. – Також ми збираємо рекомендаційні матеріали, опрацьовуючи іноземний досвід. Стосовно ситуації у Львові, то знаємо, що за 2017 рік у міських контейнерах 31-32 % – харчові відходи, 7-9 % – листя та скошена трава. Хоч в залежності від сезону дані змінюються, та зараз у Львові немає системи, а органіка вивозиться на полігон».
Читайте також: У Сокільниках через пожежу сухої трави згоріли гаражі (ВІДЕО)
Онлайн-опитувальник можна заповнити за посиланням https://forms.gle/WWtouNKX81A3mFYR9
Зацікавлених організатори просять писати на пошту zerowastelviv@gmail.com та обіцяють інформувати про заходи і ділитись матеріалами.
Оксана Волинська
----------
2019-04-04
Вперше у Львові бізнесменам повертатимуть частину відсотків кредитів: умови
Гроші на це виділятимуть з міського бюджету
Директор департаменту економічного розвитку ЛМР Ірина Кулинич розповіла, які є критерії відбору підприємств для відшкодування частини відсотків за кредитами:
– суб’єкт господарювання зареєстрований у м. Львові;
– суб’єкт господарювання здійснює безперервну господарську діяльність вподовж останніх 12 місяців;
– суб’єкт господарювання є платоспроможним, а не має заборгованості перед бюджетними та соціальними фондами;
– кредити надаються суб’єктам малого та середнього бізнесу, які працюють у межах тих видів діяльності згідно з КВЕД 2010, що підпадають під перелік усіх груп Розділів 10 «Виробництво харчових продуктів», 13 «Текстильне виробництво», 14 «Виробництво одягу», класу 17.12 групи 17.1 та класів 17.21, 1729 групи 17.2 розділу 1 «Виробництво паперової маси, паперу та картону» та групи 18.1 розділу 18 «Поліграфічна діяльність, тиражування записаної інформації» на придбання устаткування, обладнання, інших основних засобів виробничого призначення;
– суб’єкт господарювання здійснює виробництво продукції на території м. Львова.
Читайте також: Працівники профтехосвіти Львівщини зможуть заробляти більше
«Йде мова про суб’єктів господарювання виключно виробників, яким з міського бюджет ми пропонуємо відшкодовувати кредитні ставки за кредитами. Для цього ми напрацювали чітку схему. Конкурсною комісією ми будемо розглядати усі звернення. Мінімальна сума може бути 200 тис грн, максимальна 1 мільйон гривень», пояснила Ірина Кулинич.
У міському бюджеті Львова на реалізацію цього задуму вже передбачено 3 мільйони гривень.
«Комерційні банки дають кредити під 22−23%. При такій політиці розвиток виробництва не можливий. Це стосується всіх галузей економіки нашої країни. Сьогодні ми можемо ставку фінансування НБУ опустити до 9% – про це мене переконують всі підприємці та банкіри. Сьогоднішня ставка, яка є, зумовлена бажанням зупиняти ріст інфляції, але вона вбиває ріст виробництва. Думаю, це перший крок, який робить місто. Ми відмоделюємо ситуацію і поставимо питання, щоб такі програми діяли на державному рівні. Багато наших виробників є не конкурентними», – прокоментував під час розгляду ухвали міський голова Львова Андрій Садовий.
Читайте також: Як у львівській галереї боротимуться із синдромом відкладеного життя
Голова комісії фінансів і планування бюджету ухвалу підтримав і додав ще декілька умов для бізнесменів, які хочуть отримати відшкодування частини відсотків за кредитами: середня заробітна плата на підприємстві має перевищувати 7 тисяч гривень, а кількість найманих працівників має бути не менше 5 осіб.
Юлія Василина
----------
2019-04-04
У львівських МАФах заборонили продавати алкоголь: СПИСОК
Таких тимчасових споруд у місті 236
Припинити продавати алкогольні, слабоалкогольні напої і пиво МАФи повинні до 1 травня, повідомляє прес-служба ЛМР.
«Ми даємо місяць часу всім компаніям, які здійснюють торгівлю алкоголем у МАФах, щоб припинити це негайно, якщо вони не припинять, то автоматично будуть виключені з перспективної схеми», — прокоментував Андрій Садовий, міський голова Львова.
Також згідно з ухвалою, районні адміністрацію мають до 15 травня перевірити, чи справді перестали продавати алкоголь в усіх МАФах Львова.
Читайте також: У більш ніж 20 будинках Львова встановлять пандуси і підйомники
Якщо ж власники і надалі продаватимуть там алкоголь, то МАФи вважатимуть вилученими з Комплексної схеми розміщення тимчасових споруд, а видані їм паспорти прив’язки будуть анульовані й укладені договори оренди окремих конструктивних елементів благоустрою припинені.
Якщо у тримісячний термін суб’єкти підприємницької діяльності вимоги ухвали не виконуватимуть, то тимчасові споруди демонтують.
Детальний перелік суб’єктів підприємницької діяльності, які повинні припинити реалізацію алкогольними, слабоалкогольними напоями та пивом з 1 травня 2019 року дивіть тут.
Юлія Василина
----------
2019-04-04
У Львові відкривають безкоштовний Міський молодіжний центр (ФОТО)
У МолоДвіж Центр Львів планують проводити лекції, презентації, а також створять простір по пошуку роботи
Львівська міська рада сьогодні, 4 квітня, видала відповідну ухвалу. Центр зроблять у дворівневому приміщенні на вулиці Стефаника. До роботи залучатимуть громадські організації, а також ЮНІСЕФ.
Читайте також: Каністерапія по-львівськи. Як собака Лола реабілітовує дітей з аутизмом
За ремонт приміщення, закупівлю меблів і створення концепції центру заплатить Львівська міська рада.
Юлія Василина
----------
2019-04-04
У більш ніж 20 будинках Львова встановлять пандуси і підйомники
У переліку є й примішення райадміністрацій міста
Про це повідомляє прес-служба ЛМР.
«Метою цієї Програми є сприяння мобільності та полегшення доступу особам з інвалідністю у кріслах колісних та особам з порушенням зору 1 групи до об’єктів житлового призначення шляхом створення цим особам умов доступності до їхнього помешкання, облаштування їхнього життєвого простору та інфраструктури біля будинків, де вони проживають. А це, відповідно, дасть змогу подолати соціальну ізоляцію людей з інвалідністю, сприятиме їх доступу до інклюзивної освіти, зайнятості та працевлаштування», – кажуть в управлінні соціального захисту ЛМР.
Читайте також: Працівники профтехосвіти Львівщини зможуть заробляти більше
з/п
Адреса
Види робіт
Виконавець робіт
1.
вул. Т. Бой-Желенського, 10/13
пандус
Франківська РА
2.
вул. І. Виговського, 5-а/43
пандус
Залізнична РА
3.
вул. І. Виговського, 41/ 28
підйомник
ЛКП «Львівсвітло»
4.
вул. І. Виговського, 79/36
пандус
Залізнична РА
5.
вул. Володимира Великого, 34/228
пандус
Франківська РА
6.
вул. Володимира Великого, 93-а/109
пандус
Франківська РА
7.
вул. С. Гавришкевича, 5/3
підйомник
ЛКП «Львівсвітло»
8.
вул. Заводська, 17
підйомник
ЛКП «Львівсвітло»
9.
вул. Замарстинівська, 24/8
підйомник
ЛКП «Львівсвітло»
10.
вул. І. Кавалерідзе, 17/83
підйомник
ЛКП «Львівсвітло»
11.
вул. Купальська, 13б
підйомник
ЛКП «Львівсвітло»
12.
вул. Академіка Р. Кучера, 26
підйомник
ЛКП «Львівсвітло»
13.
вул. Лесі Українки, 33/4
підйомник
ЛКП «Львівсвітло»
14.
вул. Личаківська, 162/5
підйомник
ЛКП «Львівсвітло»
15.
вул. Медової Печери, 38-а/39
пандус
Личаківська РА
16.
вул. І. Миколайчука, 30/11
підйомник
ЛКП «Львівсвітло»
17.
вул. Роксоляни, 59-а/5
підйомник
ЛКП «Львівсвітло»
18.
вул. Академіка С. Рудницького, 39/2
пандус
Франківська РА
19.
вул. Садівнича, 47/30
пандус
Личаківська РА
20.
вул. Студинського, 12
підйомник
ЛКП «Львівсвітло»
21.
вул. Г. Хоткевича, 22/ 13 та 33
підйомник
ЛКП «Львівсвітло»
22.
вул. Г. Хоткевича, 60
підйомник
ЛКП «Львівсвітло»
23.
просп. Червоної Калини, 82/73
пандус
Сихівська РА
24.
просп. Червоної Калини, 104
підйомник
ЛКП «Львівсвітло»
25.
вул. Т. Шевченка, 338, під’їзд 3
підйомник
ЛКП «Львівсвітло»
26.
вул. Т. Шевченка, 400, під’їзд 2
підйомник
ЛКП «Львівсвітло»
27.
вул. Широка, 100/44
підйомник
ЛКП «Львівсвітло»
Юлія Василина
----------
2019-04-04
«Собака живий»: Інформацію про жорстоке вбивство тварини у Городку спростували
У підтвердження своїх слів журналістка оприлюднила відео
Напередодні у мережі з’явилася інформація про те, що працівник однієї зі шкіл Городка вбив безпритульного собаку на очах у школярів. Після чого, за свідченнями тих самих дітей, закинув тіло собаки у мішок та викинув у річку. Адміністрація школи таку інформацію спростовувала, а поліція відкрила кримінальне провадження за статтею 299.
Медіа вже встигли зняти сюжет про жорстоке поводження з тваринами у НВК №2 «Загальноосвітній школі І ступеня-гімназії», однак, сьогодні журналістка Вікторія Балицька спростувала інформацію про вбивство тварини:
«Вчора ми з колегами зняли сюжети про інцидент з собакою в Городоцькій школі №2. За свідченням дітей шкільний робітник начебто вдарив собаку по голові, засунув її в мішок і кинув у воду. Мішок з собакою поплив річкою за течією. Це все відбувалося на очах у дітей. Робітник, завгосп та директор школи запевняли, що не робили цього. Поліція відкрила кримінальне провадження за статтею 299. Поліцейські опитували в присутності батьків дітей, а також адміністрацію та працівників школи. Основним завданням поліцейських було знайти тіло вбитого собаки, щоб це в майбутньому мало судову перспективу. Сьогодні «втоплений» собака як ні в чому не бувало прийшов собі в школу, до дітей
 без видимих пошкоджень, жвавий та компанійський
 Його забрав батько одного з школярів додому. Все. Хепі енд», – написала вона на своїй facebook-сторінці.
Як доказ, Вікторія Балицька додала коротке відео зустрічі дітей зі собакою.
Читайте також: Мав стати донором, а став пацієнтом: Як у Львові рятують собак 
Андрій Теплий
----------
2019-04-04
Працівники профтехосвіти Львівщини зможуть заробляти більше
Майстри виробничого навчання та педагоги професійного навчання зможуть отримувати додаткові премії за підготовку учнів до стажування. Їх виплачуватимуть за рахунок коштів, отриманих від оплати навчальної практики учнів
Постанову, яка дозволятиме здійснювати таку виплату, було затверджено вчора, 3 квітня, під час засідання Кабінету Міністрів.
«У лютому 2019 року на одні із нарад з директорами закладів професійної освіти Львівщини було обговорене питання підвищення заробітної плати майстрам виробничого навчання на 15%. Опісля від Львівської облдержадміністрації був спрямований лист у Кабмін з проханням прискорити цей процес. Як бачимо, Уряд дослухався до наших пропозицій і затвердив відповідну Постанову», – зазначила директор департаменту освіти і науки Львівської ОДА Любомира Мандзій
Затвердженим документом передбачено, що премія має заохотити майстрів проводити навчання на якіснішому рівні. Крім того, у них з’явиться мотивація співпрацювати з роботодавцями, стимулювати їх брати якнайбільшу кількість учнів на виробничу практику.
Читайте також: Мав стати донором, а став пацієнтом: Як у Львові рятують собак
Разом з тим розширюватиметься й відповідальність педагогів за попередню підготовку учнів – вони мають ознайомлювати їх з правилами експлуатації обладнання, охорони праці, техніки безпеки, виробничої санітарії та безпеки життєдіяльності.
Юлія Василина
----------
----------
2019-04-05
Проблеми громадського транспорту і безпека руху: львів’ян запрошують на публічне обговорення
Завтра, 6 квітня, з 11:00 до 15:00 год в приміщенні Львівського туристичного офісу (вул. Руська, 20) відбудеться публічне обговорення транспортних питань міста
Подію організовує команда проекту «Інтегрований розвиток міст в Україні», створеного у рамках міжурядової співпраці України та Німеччини, Інститут міста та Львівська міська рада.
Ця подія є однією з перших, де мешканці Львова вільно можуть висловити своє бачення, ідеї, пропозиції щодо питань безпеки руху на вулицях міста, громадського транспорту та заторів у місті.
Читайте також: Площу Франка реконструюють, бо там є проблеми з рухом
«Зараз місто повинне переходити на нову модель мобільності, яку реалізовують усі європейські міста — це стала міська мобільність. Розпочинається активний етап спілкування з громадськістю міста про План сталої міської мобільності, який є стратегічним документом, який повинен визначати політику Львова щодо забезпечення потреб людей і товарів у пересуванні у межах міста та у зв’язку з регіоном до 2030 року», — розповідають організатори.
Подія відбудеться у форматі публічного воркшопу, будемо працювати в групах за участі експертів та модераторів.
Юлія Василина
----------
2019-04-05
Просять гроші на доброчинність: На Яворівщині активізувалися телефонні шахраї
Зареєстровано два випадки шахрайства
Сьогодні Яворівська ДПІ Городоцького управління ГУ ДФС у Львівській області виступила зі зверненням до платників податків, в якому застерігає від шахраїв. Про це повідомила IA ZIK.
У прес-службі Головного управління ДФС у Львівській області Galnet підтвердили цю інформацію:
«Нам відомо про два випадки спроби такого шахрайства та, на щастя, ніхто не повірив зловмисникам», – зазначила начальниця відділу прес-служби управління комунікацій Вікторія Шихова.
У повідомленні Яворівської ДПІ йдеться про таке.
«Зловмисники телефонують від імені керівника Яворівської ДПІ Городоцького управління ГУ ДФС у Львівській області до посадових осіб суб’єктів підприємницької діяльності з проханням передати кошти або перерахувати на банківський рахунок «для фінансування окремих заходів (надання фінансової допомоги воїнам АТО, проведення перевірки, зустрічі високопоставлених осіб, тощо)», – йдеться у зверненні.
Читайте також: «Казав, що «помножить на нуль»: хірург з Жидачівської лікарні погрожував батькові 12-річного померлого хлопчика
Жителів міста закликали бути обачними, а у випадку спроб шахрайств попросили терміново звертатися до керівництва Яворівського РВ ГУ НП у Львівській області за адресою: м. Яворів, вул. Івана Франка, 16, тел. № 259-2-13-32.
Мар'яна Галькович
----------
2019-04-05
Справа поновлення на посаді екс-директора Львівського органного залу: суд оголосив перерву
Апеляційний суд Львівської області повернеться до розгляду справи 22 травня 2019 року
«У суд подав Юліан Винницький, який був директором органного залу 30 років та нечесним шляхом виграв конкурс. Цей конкурс був недійсним. На другому конкурсі директором обрали Івана Остаповича і почалась судова тяганина. У листопаді 2017 року суд вирішив залишити Івана Остаповича на посаді директора органного залу та відхилити прохання Юліана Винницького про спростування результатів конкурсу. Через це він подав апеляцію. І сьогодні відбулось друге засідання апеляційного суду, яке перенесли на 22 травня», – розповіла у коментарі Galnet прес-менеджер Львівського Органного залу Ліліана Маланчук.
Читайте також: «Замок не існує сам по собі, він існує у середовищі». Завтра у Поморянах загальноміська толока
Натомість директор Департаменту розвитку, в. о. управління культури Львівської міської ради Наталія Бунда розповіла, що міська рада подала заяву у поліцію для достовірності документів першого конкурсу, під час якого директором обрали Юліана Винницького.
«Ми виконали Закон України про культуру, провели два конкурси. Законно призначили директора, але інша сторона не може змиритися з такими результатами», – розповіла у коментарі Galnet Наталія Бунда.
Читайте також: У самобуді на Личаківській знесли вже один поверх (ФОТО)
«Я очікую на судове засідання 22 травня і нічого не коментую. Тільки хочу здобути перемогу, згідно чинного законодавства. Адже я маю бути відновлений на посаді, а управління культури має підготувати та видати відповідні документи до ознайомлення», – прокоментував Galnet Юліан Винницький.
Натомість нинішній голова Львівського органного залу Іван Остапович зазначив: «Моя позиція зрозуміла та чітка – ми виграли суд і я вважаю це рішення правомірним. І результати своєї діяльності я показую в роботі».
Нагадаємо, 23 серпня 2017 року у конкурсі на посаду керівника Львівського органного залу обрали Юліана Винницького, однак результати скасували через низку порушень. Натомість оголосили новий конкурс. На нього подався тільки Іван Остапович. Тоді Юліан Винницький просив суд зупинити проведення конкурсу, та 8 листопада 2017 року комісія визнала переможцем Івана Остаповича. З того часу Юліан Винницький оскаржує рішення.
Читайте також: Пам’ятка XVII століття у Дрогобичі під загрозою зникнення
Оксана Волинська
----------
2019-04-05
У самобуді на Личаківській знесли вже один поверх (ФОТО)
У Львові на вулиці Личаківській, 259 вже два тижні демонтовують незаконний самобуд – семиповерхівку, яку тут звело ТзОВ «Лідер Моноліт»
Покрівлю та ненесучі конструкції вже знесли, тепер почали руйнувати несучі конструкції, для чого залучили й спеціальну техніку:
«На верху працює так званий екскаватор-руйнівник, який поверх за поверхом буде опускатися вниз. Працює також 26-тонний екскаватор, який призначений для руйнування несучих та великогабаритних конструкцій», – розповів керівник Личаківського відділу державної виконавчої служби міста Львів Головного територіального управління юстиції у Львівській області Ігор Шургот.
Ділянку, де зараз розташована незаконна семиповерхівка, місто відвело для обслуговування індивідуального житлового будинку ще у 1995 році. 
«Тут був маленький будиночок, який по документах ще й досі тут є в реєстрі. Але це питання до правоохоронних органів», – зазначив керівник юридичного відділу Інспекції державного архітектурно-будівельного контролю м. Львова Святослав Кіндратів. 
Деякі львів’яни пропонували не зносити будинок, а роздати квартири людям, які цього потребують. Однак земельна ділянка є приватною, а жодного законного механізму, який передбачав би можливість передачі цієї будівлі на приватній землі в комунальну власність – нема. Окрім цього, спеціалісти визнали будинок аварійним.
«У процесі того, коли розпочалося виконавче провадження, підрядною організацією перед початком робіт було залучено ліцензовану особу, яка здійснила обстеження всього будинку і в тому числі і монолітних конструкцій, і фундаментів цього будинку. І дійсно будинок перебуває в надзвичайно незадовільному стані і рекомендації цієї ліцензованої особи були саме такі, що будинок має бути знесений обов’язково, бо він не придатний для подальшого використання. Фундамент має тріщини, один кут будинку є у аварійному стані, він похилився і у будь-який момент може відбутися руйнування, зараз роботи відбуваються на цьому об’єкті з тимчасовими заходами, щоб цей будинок не впав вже зараз», – додав він.
 
Читайте також: «Казав, що «помножить на нуль»: хірург з Жидачівської лікарні погрожував батькові 12-річного померлого хлопчика
Про те, скільки триватимуть роботи можете дізнатися тут.
Мар'яна Галькович
----------
2019-04-05
Чоловік, який вдарив львівського таксиста цеглою в обличчя, родом з Винник
Нападнику 36 років і йому загрожує 10 років тюрми
Як повідомляють у поліції, 27 березня до них за допомогою звернувся 45-річний львівський таксист. За словами заявника, близько 20.00 на вулиці Володимира Великого у його автомобіль «Ніссан» сів пасажир, котрий дорогою кілька разів міняв адреси і, в місті Винники, несподівано напав на таксиста, вдарив його по голові та відібрав мобільний телефон, сумочку з грошима і документами, золотий ланцюжок та інше майно, після чого втік.
Читайте також: Пам’ятка XVII століття у Дрогобичі під загрозою зникнення
Нападником виявився 36-річний мешканець міста Винники.
Проти нього вже відкрито кримінальне провадження. Наразі чоловіка тримають під вартою. Досудове розслідування триває.
Юлія Василина
----------
2019-04-05
«Замок не існує сам по собі, він існує у середовищі». Завтра у Поморянах загальноміська толока
Толоку влаштовують, щоб Помрянський замок і саме містечко стали привабливішими для місцевих та туристів
«Поморянська міська толока – це проект для локальної громади. Збираємось на площі Ринок о 11 годині у Поморянах, Золочівського району. Цей захід пов’язаний не із прибиранням замку, а із прибиранням міста, його вулиць. Щоб зробити його привабливим для туристів і місцевих». – Розповідає у коментарі Galnet засновниця благодійного фонду «Спадщина. UA» Ганна Гаврилів.
Ганна пояснює, ініціативна група, до якої вона належить, намагається дати «нове життя» пам’ятці історії та архітектури у Поморянах – Поморянському замку. Однак для цього потрібно перетворити його на туристичний об’єкт. А відтак – ревіталізувати потрібно не лише замок, але й прилеглу до нього територію.
Читайте також: Пам’ятка XVII століття у Дрогобичі під загрозою зникнення
«Ми зрозуміли, що замок не існує сам по собі, він існує у середовищі. Яким ідеальним не був би замок, допоки не є готовим саме довкілля, він не має сенсу. Не менш важливим є ревіталізація довколишнього терикону, тому ми взяли курс на покращення парку. Для того, щоб влада звернула увагу на замок, потрібно створити туристичний потік до об’єкту. У такий спосіб ми дамо йому нове життя».- Ділиться задумом Ганна.
Ключове, чого хоче добитись ініціативна група у перспективі – залучення коштів на реставрацію Поморянського замку.
«Дуже складна ситуація із замком. Об’єкт зиму вистояв, але, як показує практика, наслідки дають про себе чути згодом. Тому у нас є великі переживання, що можуть бути чергові руйнівні процеси. Зокрема, на оборонній вежі є тріщина, яка прогресує. Це, мабуть, перше вразливе місце цього замку»,- розповіла Galnet Ганна.
Читайте також: У Львові шукають ОСББ, які хочуть встановити у себе контейнери для компостування органічних відходів
Нагадаємо, раніше Львівська обласна рада двічі виділяла кошти на реставрацію замку: 500 та 700 тисяч гривень. Як пояснюють активісти, цих грошей вистачило лише на підтримуючі роботи.
Додамо, що у вересні 2018 року ініціативній групі вдалось відкрити неподалік замку музей. У ньому можна побачити автентичні речі, якими колись користувались місцеві. Експонати збирали в усіх околицях.
Читайте також: Як у львівській галереї боротимуться із синдромом відкладеного життя
Ольга Головчин
----------
2019-04-05
Пам’ятка XVII століття у Дрогобичі під загрозою зникнення
Дзвіниця церкви Воздвиження Чесного Хреста 1613 року в Дрогобичі потребує швидкої реставрації. Адже, якщо цього року коштів із обласного бюджету не виділять, вона може просто зруйнуватися
«Дах тече, стіни зруйновані, якщо цього року не виділити коштів з обласного бюджету на її порятунок, Україна втратить ще одну пам’ятку архітектури», – написав у соціальній мережі Facebook депутат Львівської обласної ради Михайло Задорожний.
Читайте також: Порошенко vs Зеленський: що львів’яни думають про президентські дебати
Згодом до депутатів Львівської обласної ради звернулась директорка музею «Дрогобиччина» Алла Гладун із проханням виділити на реставрування дзвіниці кошти. Депутатська комісія передбачила на це лише 358 тисяч гривень. Про це Galnet розповіли у Львівській облдержадміністрації.
«Ми передбачили на реставрування дзвіниці 358 тисяч гривень. Сьогодні, 5 квітня, відбудеться засідання депутатської комісії, на якій ми маємо укласти угоду, щоб розпочали роботу», – каже т.в.о. директора департаменту архітектури та розвитку містобудування Оксана Ткачук.
Директор музею «Дрогобиччина», куди належить дзвіниця церкви Воздвиження Чесного Хреста, каже, що виділених ЛОДА грошей на реставрацію не вистачить. Але хоча б почати реставрацію на них зможуть.
«Дають завжди те, що можуть. Розумієте, це такі об’єкти, які технологічно потрібно робити дуже обережно, враховуючи конструктивні речі. Реставрація завжди на порядок дорожча від звичайний будівельних робіт. Тим більше – це церква, де все збудовано руками. У проектно-кошторисній документації ми просили 2 900 000 грн. Я дякую і за те, що виділили 358 000 грн. Щоб повністю реставрувати будемо ще просити. Церква є на балансі Департаменту архітектури та розвитку містобудування Львівської ОДА. Згідно з бюджетним кодексом фінансування має йти з цього джерела», – розповідає директор музею «Дрогобиччина» Алла Гладун.
Ольга Головчин
----------
2019-04-05
У ЛОДА розповіли, які райони Львівщини найбільше потребують шкільних автобусів
Загалом області зараз потрібно докупити ще 42 шкільних автобуси
З них 30 для міст і районів та 12 автобусів для ОТГ. Про це Galnet повідомила директор департаменту освіти і науки ЛОДА Любомира Мандзій.
Найбільша потреба у шкільних автобусах є у Сокальському районі (5 автобусів), Жовківському районі (4 автобуси), Яворівському районі (3 автобуси) та Буському, Городоцькому, Радехівському та Старосамбірському районах (2 атобуси).
Цього року декілька автобусів для перевезення школярів зможуть купити. Адже уряд виділив 500 мільйонів гривень для закупівлі шкільних автобусів і машин для інклюзивно-ресурсних центрів. Ці гроші розділять так: на 325 мільйонів гривень куплять шкільні автобуси, а ще 175мільйонів гривень – на придбання спеціальних автомобілів для інклюзивно-ресурсних центрів. Скільки отримає Львівська область буде відомо після оприлюднення Положення.
Читайте також: У Львові шукають ОСББ, які хочуть встановити у себе контейнери для компостування органічних відходів
Закупівля автобусів відбуватиметься на засадах співфінансування з органами місцевого самоврядування. Міста обласного значення мусять доплатити під час закупівлі автобусів щонайменше 30% від загальної вартості. Для районів та ОТГ це співвідношення становить 90% на 10%, тобто місцева влада має доплатити щонайменше 10% власних коштів. Найбільш пільгові умови для сіл (селищ), що мають статус гірських населених пунктів, та на лінії зіткнення – для них співвідношення становить 95% на 5%.
Додамо, що зараз на балансі відділів освіти є 334 шкільних автобуси. 36 з них купили у 2018 році. Проте, 8 автобусів неробочі і їх потрібно списати. 32 автобуси потрібно ремонтувати.
Юлія Василина
----------
2019-04-05
У Дрогобичі відкрили новий автобусний маршрут: ГРАФІК
Маршрут почне працювати завтра, 6 квітня
Новий маршрут №6 «Епіцентр–АС№2–вул. Стрийська» пролягатиме вулицями С. Наливайка, Самбірську, П. Сагайдачного, П. Орлика, Лесі Українки та Стрийську.
Маршрутки зупинятимуться біля ТЦ «Епіцентр», АЗС «WOG», АТП, ДАШ «ТСОУ», ЗОШ №1, Навчальний заклад «Медик», Магазин «Карпати», Магазин «Рукавичка», Млин, Храм Преображення Господнього (Спаса), «Хімтруд», ЗОШ №16, Автовокзал, АЗС «ОККР», «Аеропорт».
У години «пік» з понеділка по суботу маршрут курсуватиме з інтервалом близько 30 хвилин, пише прес-служба Дрогобицької міськради.
Читайте також: «Казав, що «помножить на нуль»: хірург з Жидачівської лікарні погрожував батькові 12-річного померлого хлопчика
З понеділка по суботу відправлення з початкової зупинки вул. С. Наливайка «Епіцентр» відбуватиметься о 6:35, 7:40, 8:00, 9:00, 9:30, 10:00, 10:30, 11:00, 11:30, 12:30, 13:00, 13:30, 14:00, 15:00, 15:30, 16:05, 16:30, 17:00, 17:30, 18:10, 18:36, 19:00, 20:05, 20:30.
Із станції вул. Стрийська «Аеропорт» з понеділка по суботу відправлення відбуватимуться о 7:10, 8:10, 8:30, 9:30, 10:00, 10:30, 11:00, 12:00, 12:30, 13:00, 13:30, 14:30, 15:00, 15:30, 16:00, 16:30, 17:00, 17:30, 18:10, 18:40, 19:00, 19:30, 20:00, 20:30.
У неділю та святкові дні інтервал руху становитиме близько 60 хвилин.
Відправлення із зупинки вул. С. Наливайка «Епіцентр» відбуватиметься о 8:30, 10:00, 11:00, 12:00, 13:00, 15:00, 16:00, 17:00, 18:10, 19:00, 20:00.
Із станції вул. Стрийська «Аеропорт» — 8:00, 9:30, 10:30, 11:30, 12:30, 13:30, 15:30, 16:30, 17:30, 18:36, 19:30, 20:00.
Юлія Василина
----------
----------
2019-04-06
Вступна кампанія 2019: МОН розмістило дату проведення творчих конкурсів
МОН опублікувало графік проведення творчих конкурсів на бакалавра для більшості закладів вищої освіти
Міністерство освіти і науки України розмістило на своєму сайті інформацію про вступну кампанію 2019, а саме дати творчих конкурсів. Точні дати можна переглянути тут.
Читайте також: Пам’ятка XVII століття у Дрогобичі під загрозою зникнення
Творчі конкурси проходитимуть у кілька сесій, щоб уникнути моментів збігу дати та часу проведення. Адже раніше таких випадків було багато. Генеральний директор директорату вищої освіти та освіти дорослих МОН Олег Шаров запевнив, що цьогоріч таких проблем буде значно менше.
Також він зазначив, що для бюджетників конкурс відбуватиметься з 1 до 10 липня. Лише для спеціальності «Музичне мистецтво» – до 12 липня. Також ЗВО зможуть провести додаткову сесію 11-12 липня, однак лише для тих, хто бажає вступити на контракт.
Ольга Головчин
----------
2019-04-06
У Парку культури встановлять новий атракціон за мільйон гривень
Привезуть його з Італії
Новий атракціон «Летюча машина» встановлять на місці демонтованої каруселі «Дзвіночок». Про це Galnet розповіли у Парку культури.
Читайте також: У ЛОДА розповіли, які райони Львівщини найбільше потребують шкільних автобусів
«Це велика машина, в яку можуть сідати діти з батьками. Є 11 посадочних місць. Ця машина їде на висоті приблизно 1.20 метра, а під час руху машина крутиться навколо своєї осі», – розповів заступник директора ЛКП «Львівський центральний парк культури і відпочинку ім. Б. Хмельницького» Левко Міклош.
До слова, сьогодні, 6 квітня, у Парку культури почнуть працювати атракціони. Вартість квитків цього року: дитячий — 20 грн, дорослий — 30 гривень та вхідний квиток на атракціон «Автодром» становить 35 гривень.
Юлія Василина
----------
2019-04-06
Львів’янам, які опікуватимуться чужими дітьми, платитимуть гроші
У місті запровадили нову послугу – патронат над дитиною
Це тимчасовий догляд, виховання та реабілітації дитини в сім’ї патронатного вихователя на період подолання дитиною, її батьками або іншими законними представниками складних життєвих обставин, пише прес-служба ЛМР.
Як пояснили в управлінні «Служба у справах дітей» ЛМР, завдання сімейного патронату — не дати дитині втратити рідних маму і тата, які через складні життєві обставини не можуть деякий час нею опікуватися. Таким чином, дитина потрапляє не у притулок чи інтернат, а в патронатну сім’ю, й тим самим переживає менший стрес.
Читайте також: У ЛОДА розповіли, які райони Львівщини найбільше потребують шкільних автобусів
«В такій сім’ї дитина перебуватиме тимчасово, не більше 6 місяців. За цей період соціальні працівники здійснюватимуть низку необхідних заходів для вирішення складних життєвих обставин, в яких перебуває біологічна сім’я дитини. Якщо в сім’ї налагодиться ситуація, дитина повернеться до біологічних батьків. В іншому випадку буде розглядатися питання щодо позбавлення батьків батьківських прав та влаштування дитини в сімейні форми виховання», – додають в управлінні.
Патронатному вихователю виплачується заробітна плата та соціальна допомога на дитину – це п’ять прожиткових мінімумів для працездатних осіб на місяць (станом на 1 квітня 2019 року — 9 605 гривень). На дітей, влаштованих в сім’ю, виплачується соціальна допомога у розмірі двох прожиткових мінімумів для дітей віком до 6 років (станом на 1 квітня 2019 року — 3 252 гривень, для дітей віком від 6 до 18 років — 4 054 гривень).
Читайте також: Бродівська міська рада дає гроші на закупівлю спортивної форми
«На сьогоднішній день у Львові є одна сім’я, яка пройшла необхідний курс навчання та отримала рекомендації щодо надання послуги патронату. Ще одна сім’я скерована на навчання патронатних вихователів», – зазначають в управлінні.
Щоб стати патронатними вихователями, можна сконтактувати з управлінням «Служба у справах дітей» Львівської міської ради, або заповнити заявку кандидата у патронатні вихователі для запису на співбесіду на офіційному сайті Львівської міської ради на кнопці «Патронатна сім’я», або ж звернутися в управління «Служба у справах дітей» департаменту гуманітарної політики Львівської міської ради за адресою: м. Львів, пл. Ринок, 1 (каб. 523, 524) або за тел.:297−58−83, 235−40−40.
Юлія Василина
----------
2019-04-06
Найбільша кількість висаджених дерев за день. Жителі Львівщини встановлюють рекорд України
Активісти хочуть висадити 100 тисяч дерев
Сьогодні громадська організація «Добро.Дій» проводить масову акцію з висадки дерев. Активісти хочуть посадити 100 тисяч дерев за один день. Висадка триватиме на одинадцяти ділянках у п’яти локаціях, зокрема, у напрямках Страдчу, Соснівки, Буська, Жовкви, Рава-Руської.
«Ділянки охоплюють близько 15 гектарів, на одному гектарі садитимемо понад 7 тисяч дерев. Плануємо встановити рекорд України – посадити 100 тисяч дерев. Більшість з них – хвойні», – коментує Galnet одна із організаторів акції Катерина Конахович.
Дійство відбудеться за підтримки львівських лісогосподарств. Вони забезпечують деревами та інвентарем, готують ділянки до висадки. Натомість ГО відповідає за транспорт, воду та смачний перекус.
Читайте також: Понад три тисячі дерев за три години: як на Львівщині садили ліс
Катерина Конахович додає, доволі багато небайдужих львів’ян відгукнулись та охоче приєднались до цієї акції.
«Це вже 14 висадка лісу, за попередні 13 ми посадили орієнтовно 300 тисяч дерев. Уже сьомий рік поспіль відбувається такий захід. Проте, цього року ми зрозуміли, що це можна масштабувати, тому що є багато людей, які готові долучитись до цього. Ми поширили заклик в Facebook, буквально за 3 дні відгукнулось 700 людей! Восени плануємо повторити акцію, залучити інші області», – ділиться планами Катерина.
Нагадаємо, 21 березня розпочалась акція «Майбутнє лісу у твоїх руках». Долучитися можуть всі охочі, інформацію шукайте на facebook-сторінці «Друзі лісу. Львівщина».
Ольга Головчин
----------
2019-04-06
Топ-5 місць, де можна провести весняний вікенд у Львові (6-7 квітня)
Музичні концерти, виставка неспішного мистецтва, алегорична комедія та прогулянка ботанічним садом: огляд подій від Galnet
У музеях Львівської національної галереї мистецтв імені Б.Г. Возницького стартує «День неспішного мистецтва». Протягом однієї години ви можете мовчки розглядати від 1 до 5 картин, щоб зрозуміти, яку суть хотів передати художник. Також, якщо захочете, вам можуть ставити провокативні питання для осягнення сенсу твору.
Де: Палац Лозинських, Палац Потоцьких, Музей Івана-Георгія Пінзеля, Музей модерної скульптури Михайла Дзиндри, Музей «Храм Івана Хрестителя», Музей «Майстерня Теодозії Бриж».
Коли: 6 квітня, 2019, 15:00
Вхід вільний.
Читайте також: У самобуді на Личаківській знесли вже один поверх (ФОТО)
«SKICKI-SKIUK» – польський гурт, який грає енергетичний джаз. Талановитий бенд уже встиг здобути визнання та виграти безліч знакових нагород. Емоції, які генерує «SKICKI-SKIUK» під час виступу непідвладні розуму. Тож, гайда слухати якісний та неординарний польський джаз із нотками року!
Де: Libraria Speak Easy Bar
Коли: 6 квітня 2019, 20:00
Вартість: 80 – 150 грн
Вистава, яка нікого не залишить байдужим. Дії комедії перенесені в ліс і розгортаються серед тварин, які наділені людськими якостями та бажаннями. Це своєрідна історія про політичні спекуляції та маніпуляції. Тут потрібно сміятись, щоб протидіяти страху.
Де: Театр Лесі Українки
Коли: 7 квітня 2019, 19:00
Вартість: 70-100 грн
Читайте також: Пам’ятка XVII століття у Дрогобичі під загрозою зникнення
Квітуча весна завітала у різнобарвний ботанічний сад. Тут розцвіли ранньоквітучі рододендрони і перші квітки магнолії. Це чудова локація для фотосесії або ж легкої та повільної прогулянки з коханою людиною.
Де: Ботанічний сад ЛНУ ім. Івана Франка, вулиця Черемшини, 44
Коли: 7 квітня 2019, 14:00
Вхід вільний.
Чеський скрипаль Йозеф Шпачек спільно з американським диригентом Теодором Кухарем та Академічним симфонічним оркестром “INSO-Львів” створить незабутній музичний вечір. Лунатимуть найвидатніші композиції Леоша Яначека, Петра Чайковського та Антоніна Дворжака.
Де: Львівська національна філармонія
Коли: 7 квітня 2019, 18:00
Вартість: 100-400 грн
Ольга Головчин
----------
----------
2019-04-07
Вибори, собаки та новий атракціон: головне за тиждень від Galnet
В одній публікації ми зібрали найрезонансніші тексти тижня
У щоденному вирі інформації можна проґавити щось справді важливе. Galnet підготував для читачів підбірку найрезонансніших і найцікавіших матеріалів,опублікованих цього тижня.
Тиждень після першого туру виборів президента України виявився дуже насиченим. Коли стали відомі імена тих, хто змагатиметься у другому турі – у суспільстві активно заговорили про дебати. Думку львів’ян щодо цього, з’ясовувала Роксолана Мудрак:
До 1 квітня українці мали підписати декларацію зі сімейним лікарем. Ми з’ясували, як лікуватимуть людей, які не обрали свого лікаря.
У рамках проекту «Відповідальне батьківство» більше десятка діток відвідали заняття з каністерапії у львівській комфорт-бібліотеці для дітей, на Патона. Розповідаємо і показуємо тут.
Вперше в історії України у Львові зносять незаконну семиповерхівку. Самобуд звели без жодних дозволів, експерти визнали його аварійним, а механізму, який би дозволяв зробити будинок комунальною власністю – немає. Усі роботи обіцяють завершити до Великодня.
Справа хірурга Жидачівської районної лікарні Юрія Михайлюка, якого підозрюють у причетності до смерті 12-річного хлопчика Романа Кулака триває досі. Чергове судове засідання знову перенесли, а батько загиблого хлопчика розповів Galnet, що хірург погрожує йому.
Напередодні у Львові почав працювати Парк культури. До речі, там цього сезону встановлять новий атракціон за мільйон гривень.
Зворушливу історію собаки Грея, який прийшов до ЛКП «Лев», аби стати донором крові – рятівником для таких самих чотирилапих, як і сам – розповідаємо тут. 
А ще у нас з’явилася нова дописувачка – фуд-фотографиня Оксана Сибидло. У своєму першому блозі вона розповіла, як почала фотографувати їжу, чим надихалась у своїй творчості і навіть поділилася своїми ранніми роботами.
У Жовкві підприємець привласнив на ремонті дороги понад півмільйона гривень. Чоловікові загрожує до 12 років позбавлення волі.
Чому в Україні немає сміттєперевантажувальних станцій? Які лазівки є в утворенні тарифу на вивіз сміття? Та чому сортування сміття на сміттєперевантажувальних майданчиках відбувається вручну? Розслідування Galnet.Про кілька дієвих способів, як зекономити за кордоном і побачити більше, розповіла мандрівниця Марта Плечій. Ці лайфхали точно стануть у пригоді в мандрах. 
Мар'яна Галькович
----------
2019-04-07
У Мінсоцполітики розповіли, які документи потрібно подати, аби не втратити субсидію
Оприлюднили також і перелік тих категорій населення, які мають це зробити вже у травні
У травні відбудеться процес перепризначення субсидій на новий рік. Цьогоріч автоматичне перепризначення субсидій стосуватиметься трьох мільйонів домогосподарств, решті потрібно буде оновити Заяву та Декларацію про доходи. Про це повідомили на офіційному порталі Міністерства соціальної політики України.
Готівкову субсидію призначать тим сім’ям, в яких станом на травень-червень не буде заборгованості за комунальні послуги, в іншому випадку такі домогосподарства переведуть на безготівкову форму монетизації. Пенсіонери отримуватимуть допомогу готівкою через Пенсійний фонд та Укрпошту, а ті, хто ще не на пенсії – через Ощадбанк.
Літню субсидію розраховуватимуть на основі доходів громадян, отриманих у 3-4 кварталах 2018 року, а допомогу на опалювальний сезон 2019-2020 років – на основі доходів 1-2 кварталів 2019 року.
Отож, повторно з документами – Заявою та Декларацією про доходи – у травні в управління соціального захисту населення мають звернутися:
Читайте також: Монетизація субсидій: залишок коштів після оплати послуг можна витратити на власні потреби
У Міністерстві соціальної політики України також наголосили, що не планують змінювати критерії для призначення житлових субсидій, тож кількість субсидіантів у 2019-2020 роках суттєво не зменшиться. 
Андрій Теплий
----------
2019-04-07
Їхати «зайцем» не вийде: На залізничних станціях Львівщини посилили контроль
Таким чином «Львівська залізниця» хоче збільшити дохід
Днями регіональна філія «Львівська залізниця» АТ «Укрзалізниця» розпочала комплекс заходів, скерованих на зменшення збитковості приміських пасажирських перевезень. На залізничних вокзалах та станціях Львівської магістралі почали працювати спеціальні посадкові групи, які перевіряють наявність проїзних документів у тих пасажирів, які користуються поїздами приміського сполучення.
«Особлива увага груп контролю буде зосереджена на вокзалах і станціях обласних і районних центрів, де спостерігається великий пасажиропотік. Крім того, на залізниці створено роз’їзні групи, що здійснюватимуть рейдові перевірки роботи провідників та наявності квитків у пасажирів, у тому числі пільгових проїзних документів, безпосередньо у поїздах на маршрутах слідування», – йдеться у повідомленні «Львівської залізниці».
Залізничники наголошують, що чесна та сумлінна оплата проїзду – це внесок пасажирів у вирішення проблеми глибокої збитковості приміських пасажирських перевезень, що впливає на якість та повноту послуг залізниці у приміському сполученні. 
Нагадаємо, минулого тижня, у зв’язку з переведенням часу, змінився розклад руху приміських поїздів Львівщини. Детальніше про зміни можете дізнатися тут.
Читайте також: Кілька дієвих способів, як зекономити за кордоном і побачити більше
До слова, «Укрзалізниця» розпочала продаж квитків на додаткові поїзди, які курсуватимуть у період великодніх та травневих свят. 
Андрій Теплий
----------
2019-04-07
Присмерк “Прекрасної епохи”. Як жили львів’яни сто років тому
Висока смертність, багато довгожителів, студентські протистояння, перші трамваї і автівки, телефон як розкіш. Та інші ознаки Прекрасної епохи у Львові
У рамках співпраці Наукової бібліотеки Львівського національного університету імені Івана Франка та музею Підземелля Гарнізонного храму святих апостолів Петра і Павла у Львові організували екскурс у Львів початку минулого століття. Про своє бачення Львова 1901-1914 років розповів дослідник цього періоду, кандидат історичних наук, Ігор Петрій.
«Прекрасною епохою» в історії європейських країн умовно називають період, що охоплює останнє десятиліття ХІХ століття і перше десятиліття ХХ століття. Одним із символів «Прекрасної епохи» називають славнозвісний лайнер «Титанік». Як зазначив на початку свого виступу лектор, для цього часу загалом були характерними модернізація життя у багатьох сферах, а також стрімкий розвиток техніки. Львів увійшов до того хронологічного відтинку і пережив його у складі імперії Габсбургів, Австро-Угорської держави. Багато з того, що тоді виникало та розвивалося, ми і сьогодні можемо спостерігати на вулицях нашого міста.
Читайте також: Кава, вільнодумство та хіпі – феномен львівської «Вірменки»
Як зазначив Ігор Петрій, Львів на той час був досить великим містом. У ньому проживало орієнтовно 200 тисяч населення і це був п’ятий показник у межах Австро-Угорщини. Чого не скажеш про наш край у ширшому розумінні. Місто Львів було столицею провінції – Королівства Галіції і Лодомерії. Остання була однією з найбідніших територій, що належали Габсбургам. У зв’язку з цим, провінцію жартома називали Королівством Галіції і Голодомерії.
Апелюючи до джерельних матеріалів, історик назвав віросповідання та мову головними маркерами формування ідентичності мешканців цих територій на початку ХХ століття. Відтак говоримо про поляків-католиків, євреїв, греко-католиків-українців тощо. Вдалося Ігорю Петрію відшукати серед мешканців Львова того часу і мусульман, але небагато – двоє.
Якщо говорити про охорону здоров’я, то для Львова початку ХХ століття була характерною достатньо висока смертність населення, але з тим – і народжуваність. Дуже високою була дитяча смертність. Серед хворіб найбільш поширеним був туберкульоз. З 300 смертей 75 були спричинені цим захворюванням. Інша сторона медалі – вистачало і старожилів. Було достатньо багато людей, які доживали до 90 років; людина, яка досягала 70 років, уже вважалась довгожителем.
Читайте також: 5 вихідців із Галичини, які прославились на весь світ
Втішною можна вважати інформацію про освіченість у той час. Головно це стосується великих міст. Характерно, що рівень освіченості був високим як серед чоловіків, так і серед жінок. Навчання у гімназії терміном в один рік тоді коштувало 80 крон, що приблизно рівне сучасним 480 доларам. Львів вважався великим студентським центром і за цим показником поступався тільки Відню й Будапешту, випереджав Краків і Прагу. Особливо гостро на початку ХХ століття стояло питання про утворення «Українського університету». Одним із проявів цієї кризи були постійні сутички між студентами, а навіть смерть Адама Коцка, могилу якого сьогодні можна побачити на Личаківському цвинтарі.
Загострення відносин, особливо між українцями та поляками, вистачало і в інших сферах. Як варіант можна назвати навіть вбивство намісника Галичини Анджея Потоцького, що мало місце у 1908 році. Зі слів Ігоря Петрія, після цієї трагічної події спостерігався активний перехід греко-католиків, властиво чоловічого населення, в католицизм. Останнє історик пояснив намаганням чоловіків зберегти свої посади та можливість кар’єрного зростання в умовах певної антиукраїнської атмосфери, яка була породжена згаданим вбивством.
Читайте також: Які настанови давали львівським поліцейським сто років тому (ПРЕСА)
Щодо промисловості, то лектор виділив харчову. Особливо акцентував увагу на броварнях, горілчаній сфері, консервних виробах тощо. Заробляли не так вже й багато. Різноробочий за день міг мати від крони. Кваліфікований робітник три або чотири крони. Обід у кафе обходився у середньому також в одну крону.
Від 1879 і до 1908 року містом курсував кінний трамвай; від 1894 року – електричний. У зв’язку з появою другого, на початку сучасної вулиці Сахарова побудували електричну станцію. Від 1897 року вулицями міста вже їздили перші автомобілі. Їх собі могли дозволити лише одиниці, але викликали вони не захоплення, а радше глум. У пресі перші автівки характеризували як «віз без коней», «слон-астматик», «недорізаний кабан» і називали не інакше, як забавкою. Що цікаво, досить довго на законодавчому рівні жінкам забороняли сідати за кермо.
Читайте також: Мав стати донором, а став пацієнтом: Як у Львові рятують собак
Львів, маючи статус столиці, у зазначений період постійно розростався. Старі будівлі зносили, а на їхньому місці виникали нові, модернові. Інколи при цьому порушували закон і напевне давали хабарі – як в історії з першим львівським «хмародером» Йони Шпрехера, який фактично мав 7 поверхів, хоч не дозволяли будувати більше п’яти. З того ж часу у нашому місті з’явилися будинок страхового товариства «Дністер», сучасний залізничний вокзал, костел Ольги і Єлизавети, головний корпус Наукової бібліотеки ЛНУ, будинок «Шкотської» кав’ярні, торговий центр «Магнус» тощо.
Досить дорогою, але наявною розкішшю був телефон. Розмова між Львовом і Бродами коштувала одну крону за три хвилини. Зв’язок з Віднем обходився у три крони за три хвилини. Багато було кав’ярень і кінотеатрів. Перший показ кіно відбувся у Львові у 1896 році, а вже на початку ХХ століття кінотеатри стали достатньо масовим явищем. Розвивався спорт, його командні види: футбол, хокей, водне поло і т. д. Не відставала і легка атлетика. Особливо популярною вона була у студентських середовищах.
Читайте також: «Замок не існує сам по собі, він існує у середовищі». Завтра у Поморянах загальноміська толока
Багато з цієї епохи, на жаль, ми вже втратили. Це Пелчинський став, пожежна стражниця на площі Митній, пасаж Міколяша, церква Святого Духа, синагоги – Темпль, Золота Роза та інші, дуже постраждав палац Сапєг.
Окрема тема – це пам’ятники. З нами більше немає львівських Собеського, Голуховського, Уєйського, але залишились Міцкевич, Гловацький і Кілінський.
Читайте також: Пам’ятка XVII століття у Дрогобичі під загрозою зникнення
Євген Гулюк
----------
2019-04-07
Як і чому місцеві самотужки прибирають палац Мієрів-Бадені у Буську
Палац Мієрів-Бадені є місцевою пам’яткою архітектури та руйнується з кожним роком
Щосуботи о 10 ранку мешканці Буська Львівської області збираються і проводять толоки. За словами організаторів, до прибирання здебільшого долучається міська молодь.
«Імпровізовані толоки проводимо щотижня з листопада минулого року. За цей час очистили територію від сміття і чагарників, перекрили входи до підвалу та горища, почепили декілька водостоків, зашили брезентовою тканиною декілька віконних отворів, повністю прибрали горище і парадні зали споруди, зварили нові металеві двері у центральному вході», – розповідає у коментарі Galnet історик, краєзнавець, доцент кафедри української мови ЛНУ імені Івана Франка та співорганізатор толок Іван Ціхоцький.
Також краєзнавець додає, що останніми роками палац ніхто не охороняє, тому й зазнав найбільших руйнувань.
«У 2004 році військову частину розформували, а у 2008 майновий комплекс передали на баланс Міністерства внутрішніх справ. Проблеми зі спорудою почалися у 2008 р., коли військові забрали охорону. Через це зараз у палаці немає жодного вцілілого вікна, усі двері зірвано, систему опалення зрізано на металобрухт. Найбільшою проблемою є те, що за останні кілька років тричі спалахували пожежі. Остання із них повністю знищила дах у лівій частині споруди, яка зараз перебуває в аварійному стані через постійне підмокання і загрозу обвалу перекриття», – додає Іван Ціхоцький.
Читайте також: «Замок не існує сам по собі, він існує у середовищі». Завтра у Поморянах загальноміська толока
З 2017 року споруда перебуває на балансі Буської міської ради. За словами Івана Ціхоцького, за цей час сесія міської ради вже тричі виділяла кошти (у 2017, 2018 роках і у кінці січня) на протиаварійний ремонт даху, але не може освоїти їх через гальмування з боку профільних міністерств у Києві.
«Поки що виділили 500 тисяч, вже маємо проект кошторису та у червні починатимемо перекриття будівлі. Там кошторис на 1 мільйон 400 тисяч, але плануємо додавати кошти. Я розглядаю, що в ідеалі це має бути картинна галерея. Але про це ще не йдеться. Адже потрібна реставрація замку, а в нашому бюджеті таких коштів немає», – розповів у коментарі Galnet міський голова Буська Ростислав Сліпець.
Натомість з призначенням споруди досі не визначились. За словами міського голови, попередньо місцеві мешканці вирішили віддати будівлю під культурну установу.
«У випадку відкриття філії Львівської галереї мистецтв остання захоче, мабуть, передачі майнового комплексу на її баланс, із чим навряд чи погодиться міська громада», – додає дослідник Іван Ціхоцький. Він бачить майбутнє палацу у власності громади та розповідає, що у перспективі замок може бути туристичним центром міста та приносити кошти у бюджет.
Читайте також: Пам’ятка XVII століття у Дрогобичі під загрозою зникнення
 «Наразі власним коштом купуємо реманент, матеріали і продукти харчування. Однак, проблему силами кількох людей, на жаль, вирішити проблематично. У подальшому потребуватимемо значних фінансових інвестицій, адже реставрація – дуже складний і дороговартісний процес. Зважаючи ще й на те, що палацовий комплекс – це 3 гектари території і більше 6000 кв. м площі споруд. Очікуємо допомоги волонтерських груп. Плануємо влітку провести трудові табори та ретрофестиваль», – розповів Іван Ціхоцький.
Нагадаємо, що палац у Буську є місцевою пам’яткою архітектури, яка збудована у 1670 році. Окрім того, на території палацу знімали фільм «Двічі хрещений», зйомки якого продовжать вкінці квітня.
Читайте також: Справа поновлення на посаді екс-директора Львівського органного залу: суд оголосив перерву
За словами дослідника, до 1939 року замок функціонував як резиденція магнатського роду графів Бадені. Найвідомішим власником палацу був Казимир Бадені, прем’єр-міністр Австро-Угорської імперії. Рід Бадені входив у десятку найбагатших родин Польщі і був одним із найзаможніших родів Галичини. Та, за словами дослідника, більшість інтер’єрів втрачена ще у 1939-41 роках, коли палац націоналізувала радянська влада. Окрім того, стан погіршився за німецької окупації та під час війни.
Усі фото з Facebook-сторінки Палацу Бадені у Буську
Читайте також: В аеропорту «Львів» розповіли, як використовуватимуть старий термінал
Оксана Волинська
----------
2019-04-07
Сьогодні у львівському Ботанічному саду день відкритих дверей
Працівники саду обрали для нього назву – «Провісники весни»
День відкритих дверей буде 7 квітня з 14:00 до 18:00 години за адресою вулиця Черемшини, 44. Про це повідомляє прес-служба ЛОДА.
Читайте також: Вперше у Львові бізнесменам повертатимуть частину відсотків кредитів: умови
Ботанічний сад Львівського національного університету імені Івана Франка є одним з найстаріших садів України та Східної Європи. Він заснований у 1852 році і має велику колекцію рослин.
Також ботанічний сад – це навчальна, науково-дослідна та природоохоронна установа при франковому університеті.
Юлія Василина
----------
----------
2019-04-08
Як зміниться Високий замок через будівництво канатної дороги
За словами керівника компанії-розробника проекту, на Високий замок можна буде піднятись за 3-4 хвилини
«Підняття на Високий замок займе 3-4 хвилини. Також самотужки на Високий замок зможуть піднятись люди з інвалідністю та жінки з візочками. Для цього у проекті заклали розробку пандусів, витягів та пониження бордюрів. Також для них буде встановлено унікальний ліфт, який повторює силует гори», – розповів у коментарі Galnet керівник компанії-розробника проекту канатної дороги у Львові «Укрдизайнгруп» Ігор Кузьмак.
Він зазначив, що орієнтовно за годину канатною дорогою зможуть піднятись до 800 людей. Для їх зацікавлення вздовж дороги відкриють музеї.
«На початку канатної дороги, у підземній частині розмістимо музей знахідок. Там же будуть громадські вбиральні. Між першою та другою станцією на території школи МВФ плануємо розмістити два музеї. Перший – музей ікони від церкви Климентія, другий – музей під відкритим небом історичних мініатюрних споруд України. На станції другого підйому буде макет середньовічного Львова. Тут туристи зможуть виходити, оглядати місто. І вгорі буде макет давньої споруди колишнього княжого замку», – акцентує Ігор Кузьмак.
Читайте також: Рекорд України. На Львівщині волонтери за день висадили майже 80 тисяч дерев
Крім того, за його словами, у сквері «На валах» будуть реконструювати нинішню променаду, щоб не було черг та тисняви. Також, обіцяють, що там будуть фонтани та відеонагляд. Спортивні майданчики залишаться, деякі перенесуть поруч з попереднім місцем, адже на їхньому місці будуватимуть канатну дорогу. Розробники проекту обіцяють і пішохідний міст до Меморіалу героїв Небесної сотні через вулицю Кривоноса.
«Плануємо додатково зробити чотири входи на Високий замок – з Ужгородської, Гуцульської, Кривоноса та Опришківської. Адаптований для людей з інвалідністю та матерів з візочками буде тільки центральний вхід з Губернаторський валів», – пояснює Galnet Ігор Кузьмак.
Читайте також: Присмерк “Прекрасної епохи”. Як жили львів’яни сто років тому
Автор проекту розповів, що канатна дорога може запрацювати за рік після знаходження інвестора.
«Канатна дорога – магніт, щоб привернути увагу до рекреаційної зони на Високому замку. Проект фінансуватиметься за кошти інвестора. Зараз його шукають, та як тільки знайдуть, за рік зможемо запустити канатну дорогу. Адже для роботи з документацією нам потрібно близько шести місяців. Потім аналогічна кількість часу потрібна на саме будівництво», -уточнив Ігор Кузьмак.
Додамо, що орієнтовна загальна вартість проектування та будівництва комплексу канатної дороги у Львові становить 330,54 мільйони гривень. Остаточну вартість визначать за проектно-кошторисною документацією.
Читайте також: Як і чому місцеві самотужки прибирають палац Мієрів-Бадені у Буську
Оксана Волинська
----------
2019-04-08
Львівські спортсмени вибороли 21 медаль на «Відкритому Кубку міста» зі самбо
Львів'яни здобули 9 золотих медалей, 5 срібних та 7 бронзових
“Львівські спортсмени стали переможцями загальнокомандного заліку на «Відкритому Кубку міста» з боротьби самбо. На так званій «Олімпіаді по-львівськи» спортсмени зі столиці Галичини зуміли вибороти 21 медаль, серед яких 9 золотих, 5 срібних та 7 бронзових”.- Про це повідомляє прес-служба Львівської міської ради.
Додамо, що престижний турнір, який увійшов до програми «Відкриті Кубки Львова», зібрав майже 500 учасників з усіх куточків України. Змагання з боротьби самбо відбулися серед підлітків, кадетів та юнаків.
Читайте також: Рекорд України. На Львівщині волонтери за день висадили майже 80 тисяч дерев
Як повідомляв Galnet раніше, у Львові нарахували 25 небезпечних переходів. Місцевих закликають хоч на день стати жовтими добродіями.
Андрій Теплий
----------
2019-04-08
На Львівщині, завдяки новому обладнанню, на 20% частіше почали виявляти рак грудної залози
Майже у третині випадків рак грудей виявили на першій стадії, яка найкраще піддається лікуванню і у 95% випадків гарантує повне одужання
Такого результату львівські медики змогли досягти завдяки новому сучасному обладнанню, закупленому в рамках субпроекту «Онкопревенція та впровадження ефективних протипухлинних технологій у Львівській області», що є частиною спільного проекту Світового банку та МОЗ України «Поліпшення охорони здоров’я на службі у людей». Про це повідомляє Міністерство охорони здоров’я.
Там також додають, що у рамках субпроекту для шести міжрайонних скринінгових центрів – у Дрогобичі, Самборі, Стрию, Червонограді та у Львові (міський і обласний центри) – закупили цифрові мамографи з можливістю 3D-томосинтезу, УЗД-апарати експерт-класу та апарат ЕХО-КГ з доплером судин.
Читайте також: Захворюваність на кір на Львівщині пішла на спад
У 2018 році лише у цих центрах за допомогою цифрових мамографів лікарі обстежили понад 33 тисячі пацієнток і виявили близько 440 злоякісних утворень. Крім того, лікарі провели понад 500 тисяч цитологічних мазків з шийки матки, результати яких встановили 256 ракових пухлин на різних стадіях розвитку. Усіх жінок направили на лікування.
Серед усіх обстежених жінок у першій стадії рак грудної залози виявлено у 28,5% пацієнток, а рак шийки матки у першій стадії – у майже 75%. Це та стадія раку, яка найчастіше проходить непомітно і жінки вкрай рідко звертаються до лікарів. Водночас саме на цій стадії рак можна вилікувати з найменшими ризиками для життя і здоров’я. Наприклад, у 95% випадків лікування раку грудної залози на першій стадії закінчується повним одужанням.
Читайте також: У Львові нарахували 25 небезпечних переходів. Місцевих закликають хоч на день стати жовтими добродіями
Марічка Курило
----------
2019-04-08
На реконструкції каналізації у Дрогобичі підприємець «нажив» майже півмільйона гривень
Тепер їх судитимуть. Вирок правопорушникам виноситиме Сихівський районний суд Львова
У ході досудового розслідування, яке під керівництвом Львівської місцевої прокуратури №1 проводили слідчі Сихівського відділу поліції у супроводі оперативників Управління захисту економіки у Львівській області, з’ясувалось, що 39-річний бізнесмен використав неправдиві дані в акті приймання виконаних будівельних робіт при реконструкції вторинних відстійників на каналізаційних очисних спорудах у Дрогобичі. Про це повідомили у прес-службі Прокуратури Львівської області.
У Прокуратурі також розповіли, що частину робіт не виконали, а зловмисник ще й завищив їхню вартість. Ціна виконаних підрядних робіт, згідно висновку судово-будівельної експертизи, становить понад 457 тисяч гривень. На підставі вказаних актів, 27.12.2017, комунальне підприємство перерахувало ТзОВ гроші, які директор-махінатор поклав собі у кишеню.
Читайте також: «Казав, що «помножить на нуль»: хірург з Жидачівської лікарні погрожував батькові 12-річного померлого хлопчика
Окрім того, у кримінальному проваджені висунули обвинувачення і 48-річному підприємцю з Дрогобича, якого запідозрили у вчиненні кримінального правопорушення, передбаченого ч.2 ст.367 КК України (неналежне виконання службовою особою, своїх службових обов’язків через несумлінне ставлення до них, що спричинило тяжкі наслідки).
Досудове розслідування встановило, що ця особа уклала договір з комунальним підприємством Дрогобицької міської ради, за умовами якого мала здійснювати технічний нагляд за проведеними підприємством роботами. Однак, службовець неналежно виконав свої обов’язки, що призвело до завищення обсягів виконаних робіт на загальну суму понад 457 тисяч гривень.
Читайте також: У Львові нарахували 25 небезпечних переходів. Місцевих закликають хоч на день стати жовтими добродіями
Тепер за вчинене один із фігурантів може потрапити за ґрати на 8 років, а інший – на 5.
Мар'яна Галькович
----------
2019-04-08
Львів на другому місці в Україні за кількістю виписування електронних рецептів
За словами начальника управління охорони здоров’я Львівської міської ради, за тиждень у Львові виписали 5 тисяч електронних рецептів
«Львів другий після Дніпра у списку за виписуванням електронних рецептів. За тиждень роботи електронного рецепту у Львові виписано 5 тисяч електронних рецептів. З них 1 тисяча відпущена аптеками», – розповів на брифінгу начальник управління охорони здоров’я Львівської міської ради Володимир Зуб.
Аптеки, які хочуть продавати ліки за електронним рецептом мають підписати угоду з НСЗУ. За словами Володимира Зуба, зараз у Львові 174 аптеки можуть продавати ліки за електронним рецептом. Список цих аптек є у сімейних лікарів.
Однак, електронний рецепт може отримати тільки той пацієнт, який підписав угоду з сімейним лікарем. Також у пацієнта з’являється можливість мати електронну картку з історією хвороби.
«Також, за вимогою Міністерства здоров’я України, ми запровадили електронний облік за системою ІСРС-2. За нею причина звернення пацієнта кодується в електронному документі. Зараз у п’яти з десяти закладів запроваджено електронну амбулаторну картку хворого. Тобто лікар може зайти й подивитись у мережі історію хвороби пацієнта», – розповідає Володимир Зуб.
Також отримати ліки за програмою «Доступні ліки» можна тільки за електронним рецептом. Тобто пацієнт має прийти до свого сімейного лікаря (підписана декларація теж є обов’язковою умовою) і фахівець створює електронний рецепт. Пацієнту приходить номер рецепту та код його підтвердження, з яким він може звернутись в аптеку, яка підписала угоду з НСЗУ.
Читайте також: Жителів Львівщини, які не обрали свого лікаря, лікуватимуть за гроші
Раніше Galnet писав про те, як працюватиме електронний рецепт від лікаря.
Оксана Волинська
----------
2019-04-08
Захворюваність на кір на Львівщині пішла на спад
Про це під час апаратної наради повідомила директор департаменту охорони здоров’я Ірина Микичак
«Минулого тижня на Львівщині зафіксували 134 випадки захворюваності на кір. Ми спостерігаємо динаміку до спаду. Адже тиждень перед тим було 156 випадків, а ще перед тим – 159 захворілих», – зазначила Ірина Микичак, передає прес-служба ЛОДА.
Ірина Микичак також зазначає, що Львівська область повністю забезпечена вакциною.
Читайте також: У Львові нарахували 25 небезпечних переходів. Місцевих закликають хоч на день стати жовтими добродіями
Додамо, 21 березня Galnet писав про те, що Львівщина втратила лідерство за рівнем захворюваності на кір.
Марічка Курило
----------
2019-04-08
Львівщина отримала майже 90 мільйонів гривень освітньої субвенції
Про це Galnet повідомили у прес-службі департаменту освіти і науки Львівської ОДА
Повна сума освітньої субвенції, яку отриамла Львівщина – 89,7 мільйона гривень.
Там також пояснили, що Державну субвенцію у сумі 68 млн 603 875 грн уже скерували на території за відсотковим принципом: 40% – меблі, 25% – дидактика та 35% – комп’ютерна техніка.
У департаменті освіти у науки Львівської ОДА нагадують, використання субвенції передбачає співфінансування з місцевих бюджетів: міста обласного значення – не менше 30%, райони, ОТГ – не менше 10%, села (селища), що мають статус гірських населених пунктів – не менше 5%.
Читайте також: Львівські музеї запропонували відвідувачам оглянути твори мистецтва без поспіху. Що з цього вийшло
Раніше Galnet писав про те, що у ЛОДА розповіли, які райони Львівщини найбільше потребують шкільних автобусів.
Марічка Курило
----------
2019-04-08
Під час І туру виборів двоє голів ДВК не дозволили жителям Львівщини голосувати з ID-картками
Загалом у день виборів на Гарячу лінію області зі скаргами звернулося 23 громадян
Про це сьогодні, 8 квітня, під час апаратної наради у Львівській ОДА повідомила начальниця відділу адміністрування Державного реєстру виборців Зоряна Павлів. За її словами, більшість з них вдалося вирішити одразу, інші мають опрацювати до 15 квітня.
«У нас були чотири скарги на те, що члени виборчих комісій не давали проголосувати за ID-карткою. Це є незаконно. Двох голів вдалося переконати, а двох – ні», – розповіла Зоряна Павлів.
Голова Львівської ОДА Олег Синютка наголосив, що за такі дії голови ДВК мають нести відповідальність.
«Я дуже прошу матеріали щодо тих двох голів дільничних виборчих комісій скерувати у прокуратуру, а також простежити, щоб на виборах 21 квітня ці люди не потрапили до списку членів виборчих комісій», – закцентував Олег Синютка.
Як пояснила Galnet Зоряна Павлів, ID-картка та паспорт-книжечка є рівнозначними формами паспорта громадянина України.
Читайте також: Жителі Львівщини можуть змінити місце голосування у ІІ турі президентських виборів (інструкція)
Марічка Курило
----------
2019-04-08
У Львові нарахували 25 небезпечних переходів. Місцевих закликають хоч на день стати жовтими добродіями
Жовті добродії дбатимуть про безпеку маленьких львів’ян до кінця навчального року 
Зараз у Львові працюють 25 жовтих добродіїв, тому що саме стільки є проблемних пішохідних переходів. На кожному з них у будні дні працює жовтий добродій, триває це щоранку від 1 до 1,5 години. За словами депутата ЛМР та активіста ГО «Львів – безпечне місто» Андрія Шевціва, час вони обрали невипадковий – вранці всі поспішають і не завжди звертають увагу на маленьких школяриків. Долучитися до ініціативи організатори закликають усіх свідомих та небайдужих.
– Ми закликаємо відомих львів’ян стати на один жовтими добродіями, аби показати добрий приклад. Це би була така мотивація і подяка тим людям, які зголошуються щоденно ставати на свій відтинок дороги і забезпечувати певний рівень безпеки для наймолодших наших львів’ян. Як правило, це люди поважного віку, – каже Андрій Шевців.
До речі, як розповіли журналістці Galnet, за свою роботу жовті добродії отримують символічну винагороду – до 30 гривень, залежить це від пори року та умов праці. Щомісяця на картку кожного з них скромну плату перераховує ЛКП «Львівавтодор», яке є партнером проекту.
Читайте також: Майже 9 мільярдів гривень витратять для того, аби зменшити смертність на українських дорогах
Якщо Ви хочете спробувати себе у ролі жовтого добродія, звертайтеся до координатора проекту Миколи Крупея за телефоном: 067 360 06 92.
Мар'яна Галькович
----------
----------
2019-04-09
День без поліетилену, який (не) відбувся
Як львівські супермаркети давали собі раду під час акції "Один день без поліетилену"
Сьогодні у Львові почалась просвітницька кампанія «Без поліетилену». ЇЇ організовує Львівська міська рада в партнерстві з Zero Waste Lviv.
 За інформацією організаторів, у цей день супермаркети частково відмовляться від одноразових виробів з поліетилену. До акції долучились Ашан, мережа супермаркетів АРСЕН, Близенько, Два кроки, Епіцентр К, мережа магазинів Рукавичка та Сільпо.
Журналістка Galnet перевірила, як відмова від поліетилену відбувалась на практиці.
– Щось мені тут не вміщається цей папір в табличку, – чую голос позаду мене у супермаркеті “Близенько”. Працівниця ставить роздруківку формату А4 в спеціальну стійку для вивісок з рекламою просвітницької кампанії «Без поліетилену».
Продавчиня, у черзі до якої стою, на кілька секунд відволікається через зауваження колеги, а тоді звертається до мене.
– Доброго дня. Пакетик потрібен?
– У Вас же починається акція відмови від пакетів?, – відповідаю.
– Ну так, можемо запропонувати пеперовий, – жінка тягнеться рукою до паперових пакетів збоку.
-А оце, що?, – звертаю увагу на поліетиленові пакети жінки переді мною.
– Так то ж овочі люди набирають. – Спокійно каже мені продавчиня і тут же додає, – Картоплю не зручно ставити у паперовий пакет. То люди й набирають у звичайні.
А так то ми пропонуємо ще й тканинні, – показує на торби збоку.
Читайте також: Відновлення фасаду на Костя Левицького,10 перервали через «липову» довідку від власника
У наступний продуктовий вирушаю близько 14 години. В “Ашані” людно. Усі набирають собі продукти у поліетиленові пакети.
-А Ви чули про акцію відмови від поліетилену? – запитую молодого хлопця, який ставить огірки в пакет?
- Ні, не чув. А що? – запитує здивовано.
- Ви не хочете відмовлятись від поліетилену?
- Хочу, але поки у магазині є пакети, то чого від них відмовлятись? – відповідає юнак.
Натомість при вході пакети з тканини продає волонтерка Оксана. Дівчина каже, що від рання купили десь 10 пакетів з тканини.
«Зазвичай старші люди підходять подивитись. Кажуть, що дорого коштують й що пошиють собі самі», – розповілає волонтерка.
Середній паперовий пакет коштує 35 гривень. Поки ми говоримо, підходять дві жінки, запитують: «Що це тут у Вас?». Почувши відповідь, мовчки йдуть.
Читайте також: На Львівщині, завдяки новому обладнанню, на 20% частіше почали виявляти рак грудної залози
На касі зустрічаю жінку, у якої в корзині немає жодного пакета. Вона розповідає, що утримується від поліетилену близько 5 років.
«Я ж розумію вплив поліетилену. Тому уникаю його», – пояснює свою позицію жінка.
Далі, уже продавчиня розповідає, що пропонують покупцям паперові пакети.
«У нас сьогодні немає поліетиленових», – впевнено переконує та.
І це тоді, коли на сусідній касі жінка пакує продукти у звиклий поліетилен.
-А це, що?, – запитую здивовано.
- Ну, в мене на касі немає поліетиленових пакетів, – виправдовується моя співрозмовниця.
В іншому магазині молодий чоловік складає кілька пакетів в один. Каже, буде ставити у них рибу.
- Чи не хотіли змінити поліетилен, щоб не шкодити довкіллю?
- Хотів би, але якби тут було щось інше, то набирав би у таку ємність, – байдуже відповідає хлопець.
Натомість Оксана Філянська говорить, що не хоче бруднити овочі і не готова ставити їх просто у корзину, тому, якби була нормальна альтернатива, поліетиленових пакетів не використовувала б.
Нагадаємо, що просвітницька кампанія “Без поліетилену” триватиме з 9 квітня по 3 липня 2019.
Як писав Galnet раніше, у Львові супермаркети поступово відмовляться від поліетилену: як це відбуватиметься можна прочитати ТУТ.
Оксана Волинська
----------
2019-04-09
Відновлення фасаду на Костя Левицького,10 перервали через «липову» довідку від власника
Про це у коментарі Galnet розповів заступник міського голови Львова з питань розвитку Андрій Москаленко
Кілька днів тому Galnet писав про те, що у пам’ятці архітектури на Костя Левицького, 10 у Львові незаконно пробили дверний отвір на місці вікна. Власника та орендаря приміщення оштрафували на 1700 гривень. У міській раді тоді розповіли, що відновлюватимуть початковий вигляд фасаду за кошти міста.
Сьогодні, відповідно до рішення адмінкомісії, Личаківська районна адміністрація розпочала роботи з відновлення. Однак замурування довелося зупинити, оскільки власник не погодився з таким рішенням і викликав поліцію.
 «Він зупинив роботи щодо повернення приміщенню історичного вигляду, пред'явивши довідку БТІ, датовану 2 квітня 2019 року. Вона свідчить, що нібито на місці вікна був вхід. Але ж видана вона після того, як замурування вікна вже розпочалося! Тож згідно чинного законодавства, ми продовжимо роботи, якщо, раптом, несподівано не з'явиться історичний документ. Власник нам погрожував судом. Але ми будемо відстоювати історичну спадщину»,- розповів у коментарі Galnet заступник міського голови Львова з питань розвитку, голова адміністративної комісії Андрій Москаленко.
Читайте також: Як зміниться Високий замок через будівництво канатної дороги
Юлія Короленко
----------
2019-04-09
Декларації зі сімейними лікарями підписали 600 тисяч львів’ян
В управлінні охорони здоров'я Львівської міської ради попереджають: у тих мешканців, які не підписали декларацій, можуть виникнути проблеми при зверненні до лікаря
«У Львові на сьогодні підписано понад 600 тисяч декларацій, що становить майже 80% приписного населення. І в тих мешканців, які не підписали декларацій, можуть виникнути проблеми при зверненні до лікаря, адже електронний рецепт виписується тільки в тому разі, якщо пацієнт підписав декларацію. Також першочергово лікарі прийматимуть тих пацієнтів, які підписали декларації. Також декларація є гарантією на безкоштовне отримання мінімального пакету послуг», – про це заявив начальник управління охорони здоров’я Львівської міської ради Володимир Зуб.
Читайте також: П’ять відділень Львівської обласної інфекційної лікарні отримали особливі відзнаки за чистоту
Попри це, пояснює Зуб, невідкладна допомога буде надаватися за будь-яких обставин усім безвідмовно. Але якщо пацієнт, який не підписав декларацію, захоче звернутися планово й отримати, до прикладу, довідку в басейн, довідку при влаштуванні на роботу, або ж перевірити артеріальний тиск чи отримати консультацію, то у нього виникнуть труднощі.
«Тому що й такі речі, як поміряти тиск чи видати довідку, — це теж робота, яка оплачувана, і Національна служба здоров’я України готова за це платити, але треба, щоб була підписана декларація», – уточнив Зуб.
Управління охорони здоров’я Львівської міської ради закликає тих, хто ще не підписав декларацій, зробити це якнайшвидше.
Нагадаємо, за повідомленням в.о. Міністра охорони здоров’я України Уляни Супрун, з 1 квітня цього року Національна служба здоров’я України планує припинити фінансування закладам первинної медичної допомоги за тих пацієнтів, які досі не обрали сімейного лікаря і не підписали з ним декларацію.
Читайте також: Співпраця Україна-ЄС. Якими проектами можуть скористатись жителі Львівщини
Як повідомляв Galnet раніше, Львів опинився на другому місці в Україні за кількістю виписування електронних рецептів.
До слова, лікарі можуть укладати декларації з пацієнтами понад рекомендовану кількість – МОЗ.
Марічка Курило
----------
2019-04-09
У Стрийському парку висадили магнолії (ФОТО)
На площі біля нових рослин встановили паркові лавочки
У Стрийському парку нещодавно облаштували площу, де щовесни розквітатимуть екзотичні сортові дерева Magnolia Soulangeana. Своїм рожево-білим цвітом рослини тішитимуть львів’ян та гостей майже місяць. Про це повідомили на сайті ЛМР.
«На Бельведері, над каскадом струмків, висаджено 10 кущових магнолій та встановлено паркові лавки. Відтак, мешканці міста щовесни матимуть змогу милуватися квітами у цьому затишному куточку Стрийського парку», – розповіли в адміністрації парку.
Читайте також: Рекорд України. На Львівщині волонтери за день висадили майже 80 тисяч дерев
Нагадаємо, в березні на озеро у Стрийському парку повернулись його постійні мешканці – лебеді. Цьогоріч їх стало більше: до двох білих красенів приєдналась пара чорних.
Андрій Теплий
----------
2019-04-09
На Львівщині працевлаштували 14 злісних неплатників аліментів
Відбулося це завдяки меморандумам, які підписали взимку
Міністерство юстиції України, Державна служба зайнятості та Державна служба України з питань праці підписали меморандуми про співпрацю. Завдяки цьому, діти отримуватимуть законні гроші, а держава зможе вивести у правове поле усіх роботодавців, які мають нелегальних працівників-боржників зі сплати аліментів.
За час існування цієї ініціативи на Львівщині працевлаштували 14 злісних неплатників аліментів:
– Найбільше боржників працевлаштовано у Радехівському районі – 4 осіб, ще 3 осіб працевлаштували у Личаківському районі Львова. У решті районів кількість менша, – розповів заступник начальника Головного територіального управління юстиції з питань державної виконавчої служби у Львівській області Юрій Сало.
Читайте також: За день 350 жителів Львівщини захотіли змінити місце голосування
Начальниця відділу організації сприяння працевлаштування Львівського обласного центру зайнятості Ірина Романяк розповіла, що вакансій в області вистачає і вони готові працевлаштувати всіх:
– Станом на вчора, надіслано понад 3 тисячі актуальних вакансій, якими можуть скористатися і злісні боржники. Єдина проблема у їхній вмотивованості: на жаль, вона низька.
За словами Юрія Сала, зраз на Львівщині є близько 2500 боржників, які ухиляються від сплати аліментів і мають заборгованість більше трьох місяців.
– До них скеровуються протоколи про притягнення їх до суспільно-корисних робіт, їм також надаються повідомлення про звернення у Центри зайнятості щодо працевлаштування, однак більшість з них ведуть аморальний спосіб життя і дуже складно з ними працювати і змусити їх платити аліменти, – зазначив він.
Читайте також: На Львівщині з чоловіка стягнули 85 тисяч гривень аліментів
Завдяки такій співпраці, Держпраці вдається отримати інформацію про випадки, коли неплатники аліментів працюють неофіційно та отримують зарплати у «конвертах». На Львівщині вже відбулась одна така перевірка, у ході якої інформація про неофіційне працевлаштування підтвердилася.
Мар'яна Галькович
----------
2019-04-09
«Львівтеплоенерго» має нового керівника. Що про нього відомо
Новим директором «Львівтеплоенерго» призначили чиновника, який дотепер очолював «Львівводоканал»
Директором ЛМКП «Львівтеплоенерго» призначено Валентина Вольського, який досі очолював ЛМКП «Львівводоканал». Представив нового керівника трудовому колективу тепловиків заступник міського голови Львова з питань житлово-комунального господарства Сергій Бабак. Про це повідомляє прес-служба ЛМР.
«Львівтеплоенерго» є важливою для міста загалом і для львів’ян зокрема. Однак з кінця минулого року «Львівтеплоенерго» було без керівника. Обов’язки директора виконував заступник директора з економічних питань, а за технічну сторону відповідав головний інженер. Дякую їм за фахову роботу та за стабільний і безаварійний опалювальний сезон.
Проте «Львівтеплоенерго» як одне з найбільших наших комунальних підприємств потребує динамічного розвитку, модернізації, залучення інвестицій. Важливо, щоб його очолив досвідчений і фаховий керівник. І саме таким фахівцем є Валентин Вольський. У нього великий досвід роботи. Він працював у газовій сфері, свого часу працював у тому ж «Львівтеплоенерго» та добре проявив себе як керівник «Львівводоканалу», — прокоментував нове призначення Сергій Бабак.
Читайте також: «Гарячої води у місті більше не буде»: У Новояворівську достроково зупинили ТЕЦ
В.о. директора ЛМКП «Львівводоканал» призначено Дмитра Ваньковича, який досі займав посаду заступника директора з економічних питань ЛМКП «Львівводоканал».
Біографічна довідка
Вольський Валентин Володимирович народився 7 листопада 1972 року, одружений.
Освіта: вища. У 1999 році закінчив Хмельницький технологічний університет «Поділля» за спеціальністю «Менеджмент у виробничій сфері», у 2011 р. — Івано-Франківський національний технічний університет нафти і газу.
Трудова діяльність
Вересень-грудень 1991 р. — слюсар механічноскладальних робіт в особому конструкторському бюро радіомашинобудування «Титан».
Вересень 1992 р. — травень 1993 р. — електромонтажник підприємства «Хмельницькоблсвітло».
Липень 1995 р. — жовтень 1996 р. — технік будівельно-монтажного управління з газифікації м. Хмельницький.
Жовтень 1996 р. — грудень 2010 р. — майстер, заступник начальника, начальник служби, перший заступник голови правління, в.о. голови правління ВАТ «Хмельницькгаз».
Грудень 2010 р. — квітень 2012 р. — в. о. голови правління, голова правління ПАТ «Львівгаз».
Травень 2012 р. — листопад 2012р. — заступник головного інженера ЛМКП «Львівтеплоенерго».
Листопад 2012 р. — квітень 2013 р. — головний інженер ЛМКП «Львівводоканал».
Із квітня 2013 р. — директор ЛМКП «Львівводоканал».
Читайте також: Як зміниться Високий замок через будівництво канатної дороги
Марічка Курило
----------
2019-04-09
П’ять відділень Львівської обласної інфекційної лікарні отримали особливі відзнаки за чистоту
Львівська обласна інфекційна клінічна лікарня отримала відзнаку від СОІК «Чиста лікарня, безпечна для пацієнта для 5 відділень закладу»
Як зазначила у коментарі Galnet епідеміолог ЛОДА Наталія Тімко, це почесне для медичного закладу звання, яке медзакладам непросто здобути. Відділення реанімації та інтенсивної терапії отримало цю відзнаку раніше. Наразі до нього приєдналися перше та друге дитячі відділення, приймально-діагностичне, четверте діагностичне та гепатичне.
 «Основні критерії оцінки – це наявність на робочих місцях антисептиків для рук, дозаторів, дезінфікуючих засобів для обробки приміщень, гарячої та холодної води, правильне розміщення хворих у відділеннях та палатах, – зазначає у коментарі Galnet пані Тімко. – Важливою є також налагоджена система для дезінфекції постільної білизни, утилізації медичного інвентаря. Неабияке значення мають умови для прибирання приміщень. Наприклад, неприпустимо, щоб для миття підлоги в усіх відділеннях використовували одне відро або швабру», – пояснила Наталія Тімко.
Читайте також: Львів на другому місці в Україні за кількістю виписування електронних рецептів
Тепер, каже головний епідеміолог Львівщини, пацієнти можуть бути впевнені, що лікуючи у Львівській обласній інфекційній клінічній лікарні одне захворювання, точно не принесуть додому у «як бонус» – інше.
Нагадаємо, захворюваність на кір на Львівщині пішла на спад – минулого тижня зафіксували 134 випадки
Юлія Короленко
----------
2019-04-09
У Дрогобичі вимкнули опалення
Міський голова Дрогобича Тарас Кучма підписав розпорядження про завершення опалювального сезону 2018-2019
Дрогобицьке управління з експлуатації газового господарства збов’язали припинити подачу газу на котельні підприємства КП «Дрогобичтеплоенерго» та опломбувати крани на газових вводах, окрім котельні на вул. Сахарова, 2А, яка забезпечує роботу плавального басейну ДЮСШ в м. Дрогобич. Також управління має довести до відома абонентів, які не мають лічильників обліку спожитого природного газу, про необхідність подання заяв на закриття та опломбування газових опалювальних приладів.
Читайте також: «Гарячої води у місті більше не буде»: У Новояворівську достроково зупинили ТЕЦ
КП «Управитель «Житлово – експлуатаційне об’єднання», голови об’єднань співвласників багатоквартирних будинків, житлово-будівельні кооперативи, керівники установ і організацій, що фінансуються з бюджету усіх рівнів, та інші суб’єктам господарювання мають провести консервацію внутрібудинкових систем опалення житлових будинків та споруд, забезпечити їх ремонт в міжопалювальний період згідно з планом підготовки до наступного осінньо–зимового періоду 2019-2020 рр. Про це повідомляє прес-служба організаційного відділу виконавчого комітету міської ради.
Додамо, що начальників відділів освіти, охорони здоров’я, культури та мистецтв, керівників КП «Управитель «Житлово-експлуатаційне об’єднання», КП «Дрогобичтеплоенерго», КП «Дрогобичводоканал», голів об’єднань співвласників багатоквартирних будинків, житлово-будівельним кооперативам зобов’язали до 9 квітня представити план-заходи з підготовки до опалювального сезону на 2019-2020 рр.
Читайте також: Співпраця Україна-ЄС. Якими проектами можуть скористатись жителі Львівщини
Марічка Курило
----------
2019-04-09
Співпраця Україна-ЄС. Якими проектами можуть скористатись жителі Львівщини
Голова правління Українського інституту міжнародної політики Ростислав Томенчук в інтерв’ю Galnet розповів, які перспективи співпраці з ЄС має Львівщина, і чому місцеві не використовують своїх можливостей вповні
Уперше на регіональному рівні у Львові зібралася Платформа громадянського суспільства Україна-ЄС. Фахівці аналізували виконання Угоди про асоціацію та окреслили пріоритети європейської інтеграції. Експерти наголошують, у Львівської області є найбільше можливостей співпраці з найближчими країнами Єврсоюзу, однак жителі області не завжди ними користуються. Докладніше про це журналістка Galnet розпитала у Голови правління Українського інституту міжнародної політики РостиславаТоменчука.
– У Львівській області використовують інвестиції та контакти з країнами ЄС . Це стосується практично усіх сфер: від сільського господарства до культури та інфраструктури. Львівська область має найбільшу кількість проектів в Україні.
Які проекти ви можете відзначити як такі, що працюють на Львівщині належним чином?
– Для Карпатського регіону через програму секторальної підтримки виграли конкурс на формування мережі цих регіонів: Львівського, Чернівецького, Франківського, Закарпатського.На Львівщині проводять форуми, спільні зустрічі,створюють мікро-гранти.
Що стосується зовнішньої комунікації,Львівщина має велику перевагу щодо програм транскордонного співробітництваУкраїна-Польша-Білорусь. Львівська область подала і виграла найбільшу кількість проектів серед регіонів.
Читайте також: Ірма Вітовська у Львові: Якщо знімати російськомовний контент, то такий, який зруйнує певні стереотипи
З якими країнами ЄС Львівщина має найкращі перспективи співпраці?
– З польськими регіонами, вздовж кордону України.
Функціонування яких програм Україна-ЄС найбільше проявляється у Львівському регіоні?
– Програма транскордонного співробітництва. Вона має великі бюджети. Передбачені пункти пропуску, побудова інфраструктурних об'єктів, семінари, зустрічі для обміну досвідом, створення велодоріжок, культурні маршрути, переробка відходів, комунікація з сільськими регіонами. У селах, до речі, досі є великий брак інформації про ці проекти, і це проблема.
Також є низка проектів, які передбачають допомогу Львівській області щодо інфраструктури. Візьмімо, хоча б, домовленість між Україною та ЄС про транспортний коридор, який простягається з Гданська до Одеси. Дорога проходитиме через Львівську область. Звісно, завдяки цьому інфраструктура на Львівщині покращиться.
Читайте також: «Якщо ти поза політикою, то тобі байдуже». Про що Ахтем Сеітаблаєв говорив у Львові
А якими програмами можуть скористатись звичайні жителі Львівської області?
– Наприклад, програма «Горизонт 2020» – програма для науковців високого професійного рівня. Львівські вчені теж можуть туди подаватися. Це складна програма, спрямована на країни ЄС. Але раніше вона, як і багато інших, була закрита для України.Має великий потенціал, який дає можливість використовувати інноваційні розробки науковим інститутам і підключатися до мереж комунікації з країнами ЄС – потужними центрами, які дійсно їх розвивають. Це важливо, щоб наші наукові інститути наближалися до ринку та європейських розробок.
Програма «Косме» спрямована на підтримку підприємництва. Малий і середній бізнес через інноваційні програми теж мають право брати участь у ній.
Студенти можуть скористатись програмою «Еразмус +» – в рамках програми відбувається обмін студентами та активна наукова комунікація.
«IQ energy» -програма, спрямована на посилення енергоефективності домогосподарств. За цією програмою можна отримати кредит через різні банки для утеплення будинків, аби менше коштів використовувати на енергію. ЄС надає безвідсоткові кредити та «відмінусовує» 35% вартості.
Програма для малого і середнього бізнесу «Кредит лайн» спрямована на безвідсоткові кредити малого і середнього підприємництва. Надають кредит на 200-300 тис. та 10% безповоротної допомоги.
«Креативна Європа» допомагає у творчій індустрії: організації виставок, сприяють участі у музейних і художніх ініціативах.
Читайте також: Як зміниться Високий замок через будівництво канатної дороги
Наскільки в Україні на державному рівні створені умови для того, щоб українці, без зайвих клопотів, могли брати участь у таких програмах?
– Українці активно користуються безвізовим режимом, прагнуть відкривати різноманітні програми для співпраці з різними країнами. Але коли постає питання, чи готові ми інституційно, виявляється, що не запущені усі необхідні механізми.Неоцифровані бази в обласних адміністраціях, міністерствах. Чи є комунікація між нашими групами, університетами, культурними просторами, тими ж країнами ЄС?
Коли запустили програму транскордонного співробітництва, виникло питання, чи готовий український уряд до ефективного використання цих коштів. У ЄС існує певний інструмент. Якщо хочеш отримати кошти – спочатку витрачаєш свої, а потім їх відшкодовують. Тепер кожна область, щоб отримати кошти від регіонального фонду для проектів чи ефективного спілкування з інвестором, повинна мати чітку стратегію розвитку. Якщо раніше ніхто не думав про систему роботи державного аудиту, то тепер через те, що відкрили транскордонні програми, почали ефективно змінювати свій менеджмент, підходи до використання коштів. Щоб все це запрацювало так, як має бути, треба ще чимало часу.
Багато вимог з боку ЄС і багато нюансів на державному рівні. Як ви думаєте, це не де мотивує потенційних бізнесменів на Львівщині?
– Справді. Необхідно підготувати низку документів, аплікаційних форм. Практика показує, що пересічному громадянину часто ліньки цим займатися. Якщо говоримо про відкриття малого бізнесу, ідея має бути прописана як бізнес-план підприємства. Люди бояться. Немає довіри до змін, реформ, політичного класу й просто одне до одного. Політичнийклас сприймають як тих, кому вдається більше вкрасти. Неабияке значення має те, що у країні війна. Натомість, на фоні цих подій, все одно розвивається бізнес й підприємницька діяльність. Гадаю, слід більше довіряти людям, які прагнуть розвиватися та втілювати свої ідеї у життя. Варто робити ставку на молодь, яка не має страху та впевнена у собі. Щоб взяти участь у проекті – однозначно доведеться попрацювати. По-іншому – ніяк.
Читайте також: Львівські музеї запропонували відвідувачам оглянути твори мистецтва без поспіху. Що з цього вийшло
Юлія Короленко
----------
----------
2019-04-10
Американські вестерни, стереозвук і натовпи глядачів. Кінотеатр «Львів», якого вже нема
Як у Львові з’явився перший в УРСР кінотеатр, який мав спеціальне обладнання для показу широкоформатних фільмів зі стереозвуком. Які стрічки тут крутили у «золоті» роки кінотеатру і яке майбутнє чекає кінотеатр найближчим часом
У ці дні у львівському медійному просторі з’являється все більше повідомлень про споруду у Стрийському парку, яка останніми десятиліттями вперто «мовчала» – кінотеатр «Львів» (вул. Самчука, 12). Ця локація унікальна хоча б тим, що для одного покоління львів’ян вона є дуже особливою, з нею пов’язано багато спогадів і найкращі роки життя – молодість. Натомість, для іншого покоління нашого міста кінотеатр «Львів» – це не більше, ніж сіра і похмура «примара», про яку відомо вкрай мало. Згадаймо, з чого все починалось і чим саме запам’ятався «Львів» львів’янам.
Якщо копати дуже поверхнево, то кінотеатр «Львів» є типовим «свідком» радянської епохи в історії нашого міста. Його відкрили у 1960 році, кіно у Радянському Союзі любили і фільми показували не тільки заради естетичного задоволення. Але правда є також і у тому, що приміщення для кінотеатру не збудували з чистого листа, а перебудували. Під потреби кінотеатру переробили один із колишніх павільйонів Східних торгів (міжнародні виставки, які проходили у міжвоєнний час і продовжували традицію Крайової виставки 1894 року). Таким чином, історія будівлі насправді сягає значно глибших часів. Щонайпізніше – кінця 30-х років ХХ століття.
Читайте також: Присмерк “Прекрасної епохи”. Як жили львів’яни сто років тому
Кінотеатр «Львів» був досить інноваційним – не лише у межах міста, але й республіки загалом. Останнє і принесло йому популярність з перших днів існування. Це був перший в Україні (УРСР) заклад із наявністю відповідного обладнання для показу широкоформатних фільмів із стереозвуком. Таким чином фільми можна було дивитись із високоякісною картинкою та на великому екрані, що до того не зовсім вдавалося. У 1980-х роках кінематограф ще більше пішов вперед. Відтак кінотеатр «Львів» також переобладнали на роботу за системою «Mono». У часи, про які йде мова, цей кінотеатр був на рівні з кінотеатром «Україна», який тоді функціонував у центрі Львова. І один і інший вважалися найкращими кінотеатрами Львова.
У кінотеатрі «Львів» можна було побачити як закордонні, так і радянські фільми. До прикладу, стрічка «Повість полум’яних років» – перший радянський ігровий широкоформатний фільм. Ставила картину Юлія Солнцева за сценарієм Олександра Довженка – у 1960 році. У тому ж році показували і австрійський фільм режисера Ханса Авеста – «Дванадцять дівчат та один чоловік». Що цікаво, головну роль у фільмі виконував відомий для того часу спортсмен Тоні Зайлер – гірськолижник, триразовий олімпійський чемпіон.
І американські фільми показували на львівських екранах у той час. Не лише сьогодні вони користуються популярністю. Так, у 1961 році крутили американський вестерн «Оклахома» Фреда Ціннеманна. Кілька років перед тим, у 1956 році, згаданий фільм отримав Оскар одразу у декількох номінаціях. У «Львові» американська стрічка також зібрала аншлаг. Дивились тут і «Це шалений, шалений, шалений, шалений світ», «Звуки музики», «Повітряні пригоди», «Зелена карета», «Табір іде в небо» тощо. Два останні фільми – це стрічки радянського виробництва.
Читайте також: 5 вихідців із Галичини, які прославились на весь світ
Як і колись, так і сьогодні, приміщення кінотеатру «Львів» можна вважати достатньо місткими. Пишуть про наявність 760 місць на початку діяльності установи, а також про позначку у 911 місць у пізніші часи. Не без того, що останнє також було однією з причин популярності кінотеатру в радянські часи. Таким чином, на сеанс могли потрапити практично всі бажаючі. Двері театру були відкритими для відвідувачів 360 днів на рік. За день могло відбуватися близько семи сеансів. Впливало зазначене і на те, що кінотеатр «забезпечував» роботою. Відомо, що у 1966 році, фактично на початках, у ньому працювало 36 людей.
Можна натрапити також і на промовисті статистичні дані за 1989 рік. Того року кінотеатр відвідали 644 562 глядачі. Це при тому, що не існувало 3D та інших цифрових спокус, які доступні для сучасного глядача.
Читайте також: Кава, вільнодумство та хіпі – феномен львівської «Вірменки»
На сьогодні існує декілька ідей та проектів, які покликані дати колишньому кінотеатру на вулиці Самчука друге дихання. У першій половині березня кінотеатр передали на баланс львівського Палацу мистецтв. Уже з’явилась інформація, що діяльність «Львова» як кінотеатру можуть відновити, також є перспектива влаштовувати тут концерти, фестивалі і навіть музей Тараса Шевченка. Проте поки що цю інформацію офіційно не підтверджують.
Читайте також: Як і чому місцеві самотужки прибирають палац Мієрів-Бадені у Буську
Євген Гулюк
----------
2019-04-10
Лося залишили у Червоній книзі
Суд задовільнив апеляцію Мінприроди
У справі лося суд задовільнив апеляцію Мінприроди. Відтак Лось залишається у Червоній книзі. Про це на своїй сторінці у Facebook написав Міністр екології та природних ресурсів України Остап Семерак.
“Дякую всім колегам та реальним партнерам з громадянського суспільства за спільну позицію. Розцінюю це рішення як підтримку природоохоронної політики Мінприроди”. – Написав на своїй сторінці Семерак.
Як писав Galnet раніше, ще 18 березня Шостий апеляційний адміністративний суд розглядав апеляційну скаргу Міністерства екології та природних ресурсів України на рішення Окружного адміністративного суду м.Києва, яким скасовано наказ про занесення лося європейського до Червоної Книги України.
Читайте також: Від зустрічей з хлопцями відмовлялася: боялася, що кавалер візьме за руку, а вона – волога та холодна
 
Андрій Теплий
----------
2019-04-10
У Львові змінять організацію руху на вулиці Тракт Глинянський
Йдеться про ділянку з вулиці Тракт Глинянський в напрямку Винників
Таке рішення прийняла міська комісія з безпеки дорожнього руху, пише ГО «За якісний транспорт».
«Тепер тут буде три смуги руху: дві в напрямку Винників і одна в напрямку центру. Одна зі смуг в напрямку Винник використовуватиметься автобусами, а одна для безперешкодного швидкого проїзду приватного транспорту. В напрямку центру залишиться одна смуга та заборонять паркування на смузі руху. Саме ж паркування організують у спеціальних кишенях», – йдеться у повідомленні.
Читайте також: Уряд розширив перелік російських товарів, які заборонено ввозити в Україну
Відрізок між вул. Тракт Глинянський та Пасічною залишається без змін (одна смуга в сторону Винників і дві в зворотну сторону: одна з яких поворот на Пасічну, інша – на Личаківську).
Муніципальні паркувальники слідкуватимуть за виконанням рішення.
Юлія Василина
----------
2019-04-10
У Львові судитимуть злодія, який обікрав майже два десятки автівок
Також чоловік причетний до кишенькових крадіжок
У Сихівський відділ поліції наприкінці лютого звернувся 37-річний львів’янин, який повідомив, що вночі, переднє бокове пасажирське вікно його машини «Фольксваген Пасат» розбили, з автомобіля викрали відеореєстратор «Глобекс».
Як повідомляють у Нацполіції, поліцейські встановили особу зловмисника. Ним виявився раніше неодноразово судимий 41-річний львів’янин. Також встановлено, що він причетний до скоєння 17 правопорушень. Зловмиснику повідомили про підозру у скоєнні злочинів, передбачених ч.2 ст.185 (крадіжка) Кримінального кодексу України.
Досудове розслідування уже завершили, обвинувальний акт поліцейські скерували на розгляд суду. Зловмиснику загрожує до п’яти років позбавлення волі.
Читайте також: Уряд розширив перелік російських товарів, які заборонено ввозити в Україну
Galnet зібрав поради від Нацполіції, як вберегти свою автівку від злодіїв. Докладніше про це можна прочитати ТУТ.
Андрій Теплий
----------
2019-04-10
Уряд розширив перелік російських товарів, які заборонено ввозити в Україну
До списку потрапили засоби для дезинфекції, прилади і банки для консервування
Розширити перелік російських товарів, які заборонено ввозити в Україну, Кабінет Міністрів вирішив сьогодні, 10 квітня.
Читайте також: Загубили 700 тисяч: мешканцям Яворова погрожують відключенням електропостачання через незрозумілу заборгованість
Відтак ухвалені сьогодні Урядом постанови, зокрема, вводять заборону на ввезення в Україну таких груп товарів походженням з території РФ:
– формалін, карбамідо-формальдегідний концентрат, карбамідо-формальдегідні смоли;
– пружини для візків вантажних вагонів (циліндричні гвинтові зовнішні, циліндричні, гвинтові внутрішні);
– електрична апаратура для комутації або захисту електричних кіл (реле), що використовується в пристроях залізничної автоматики господарства сигналізації та зв’язку;
– провідники електричні для напруги понад 1000В;
– банки для консервування (стерилізаційні банки), пляшки для харчових продуктів та напоїв з безбарвного скла та кольорового скла, інші скляні ємності.
Юлія Василина
----------
2019-04-10
У Львові шукають ректора ще для одного вишу
Вибори ректора мають відбутися 20 червня цього року
Напередодні Міністерство культури України оголосило конкурс на заміщення посади ректора Львівської національної музичної академії імені М.В.Лисенка. В наказі міністра Євгена Нищука йдеться про те, що кожен з кандидатів на посаду має оприлюднити свою виборчу програму та обговорити її на зборах трудового колективу. 
Окрім цього, програму потрібно опублікувати на офіційному сайті Академії, аби всі викладачі та студенти могли ознайомитися з планами імовірного ректора. Зустрічі кандидати мають проводити не лише зі своїми колегами, а й зі студентами навчального закладу.
Читайте також: Вступна кампанія 2019: МОН розмістило дату проведення творчих конкурсів
Нагадаємо, раніше Міністерство освіти і науки України оголосило про те, що вони шукають ректорів для Львівського національного університету імені Івана Франка та Національного університету «Львівська політехніка». 
Мар'яна Галькович
----------
2019-04-10
Площу Двірцеву повністю закрили для проїзду транспорту
Підрядна організація ТзОВ «Онур» проводить роботи на території біля автовокзалу
У Львові триває реконструкція площі Двірцевої. Підрядна організація ТзОВ «Онур» проводить роботи на території біля автовокзалу. Відповідно, площу Двірцеву повністю закрили для проїзду транспорту. Для пішоходів облаштували прохід через будівельний майданчик між сквером та вокзалом. Про це опвідомляють у прес-службі ЛМР.
“Тривають масштабні роботи з реконструкції пл. Двірцевої. Уже замінили: головний колектор — 126 м зі 194 м (65%), головний водогін — 592 м з 632 м (93%). Цього тижня планують переключення водогону. Міські автобуси та трамваї курсують за звичним графіком та маршрутом. Рух приватного транспорту ускладнений”. -Коментує ситуацію заступник директора департаменту житлового господарства та інфраструктури ЛМР Андрій Білий.
Раніше Galnet повідомляв, що частину реконструйованої площі Двірцевої планують відкрити уже у травні. 
Які поїзди зупинятимуться на Підзамчі через реконструкцію площі Двірцевої можна прочитати ТУТ. 
Читайте також: За заїзд на площу Двірцеву у Львові водіїв тепер штрафуватимуть
Марічка Курило
----------
2019-04-10
Зарахування дитини у перший клас: Міносвіти внесло важливі зміни
Відомство опублікувало перелік документів, якими можна підтвердити ваше місце проживання і відповідно віддати дитину в найближчу школу
Раніше для першочергового зарахування дитини в перший клас використовували лише один спосіб підтвердження її місця проживання – місце реєстрації. Але, як наголошують у МОН, підтвердити місце проживання можна також низкою інших документів. Про це йдеться в листі МОН щодо прийому дітей до перших класів у 2019 році, що був розісланий на всі школи та місцеві органи влади.
«Торік відповідно до вимог нового Закону «Про освіту» ми змінили порядок зарахування дітей у перші класи. Тепер кожна дитина може піти в школу, найближчу до її місця проживання, закріплену за цією територією – без жодних тестів, співбесід чи інших випробувань. Для першочергового зарахування треба тільки підтвердити місце проживання одним з документів. Їх перелік ми закріпили в Постанові КМУ № 684 «Про затвердження Порядку ведення обліку дітей дошкільного, шкільного віку та учнів». Але вже зараз маємо звернення батьків, що для підтвердження місця проживання школи вимагають виключно відповідну реєстрацію. Хочу наголосити, що це неприпустиме обмеження прав дитини на першочергове зарахування», – повідомив перший заступник Міністра освіти і науки Павло Хобзей.
Читайте також: На ремонт стелі та освітлення у трускавецькому «Спортовці» витратять близько 240 тисяч гривень
Зокрема, підтвердити місце проживання дитини можна такими документами:
– паспорт громадянина України (тимчасове посвідчення громадянина України, посвідка на постійне проживання, посвідка на тимчасове проживання, посвідчення біженця, посвідчення особи, яка потребує додаткового захисту, посвідчення особи, якій надано тимчасовий захист, довідка про звернення за захистом в Україні) одного з батьків дитини чи законних представників;
– довідка про реєстрацію місця проживання дитини або одного з її батьків чи законних представників;
– довідка про взяття на облік внутрішньо переміщеної особи;
– документ, що засвідчує право власності на відповідне житло;
– рішення суду, яке набрало законної сили, про надання особі права на вселення до житлового приміщення, визнання за особою права користування житловим приміщенням або права власності на нього, права на реєстрацію місця проживання;
– документ, що засвідчує право користування житлом (договір найму/піднайму/оренди тощо), укладений між фізичними особами (за умови його реєстрації або нотаріального посвідчення) чи між юридичною і фізичною особами, зокрема щодо користування кімнатою в гуртожитку;
– довідка про проходження служби у військовій частині;
– акт обстеження умов проживання.
Однак цей перелік не є вичерпним – підтвердженням також може бути інший офіційний документ, що містить інформацію про місце проживання дитини та/або одного з її батьків чи законних представників.
Нагадаємо, що дату початку прийому документів для зарахування в перший клас визначають місцеві органи самоврядування. У деяких регіонах України прийом уже оголошено. Водночас кінцева дата подання документів єдина для всіх – це 31 травня.
Юлія Василина
----------
2019-04-10
Загубили 700 тисяч: мешканцям Яворова погрожують відключенням електропостачання через незрозумілу заборгованість
Будинокоуправління №1 Яворівської КЕЧ заборгувало величезну суму «Львівобленерго»
 «З’ясувалось, що по лічильниках «Львівобленерго» подає рахунок , наприклад, за лютий місяць цього року, на суму 450 тис грн., а в Будинкоуправлінні №1 по лічильниках – 250 тис. грн. Тобто 200 тисяч просто зникає між лічильниками.
З місяця у місяць майже на половину Будинкоуправління йде в борг. Якщо його відключають, то і військове містечко разом з ним. Мешканці заплатили на 99% своїх рахунків, проте інші 200 тис? », – коментує ситуацію журналістці Galnet міський голова Яворова Павло Бакунець.
Загалом таким чином Будинкоуправління №1 уже заборгувало перед “Львівобленерго” понад 700 тисяч гривень.
Як пояснив міський голова Яворова, кілька років тому «Львівобленерго» уклало угоду з Будинкоуправлінням №1, яке є підрозділом Яворівської КЕЧ щодо постачання електроенергії у військове містечко. Тобто ця угода укладена з юридичною особою, тому тариф дещо вищий ніж для фізичної особи. Працює все таким чином, що «Львівобленерго» продає електроенергію Будинкоуправлінню, Будинкоуправління збирає гроші у мешканців військового містечка і віддає їх «Львівобленерго».
Читайте також: Перемишлянська райадміністрація знайшла власника стихійного сміттєзвалища, яке простягається на понад 600 м²
Щоб вирішити ситуацію зі заборгованістю, сторони планують розірвати угоду між «Львівобленерго» та Будинкоуправлінням №1, щоб мешканці військового містечка на пряму укладали угоду про електропостачання.
«Ми вирішили взяти майно військового містечка: електричні підстанції, електричні мережі у комунальну власність «Львівобленерго». Наступним кроком від «Львівобленерго» має стати те, що вони з кожним мешканцем заключатимуть договір як із фізичною особою, щоб люди платили кожен окремо. Цей процес передачі майна триватиме близько місяця» ,- уточнив Galnet міський голова Яворова.
Додамо, що напередодні Павло Бакунець звернувся з проханням посприяти у вирішенні проблеми зі заборгованістю Львівську ОДА. Там пообіцяли, що світло мешканцям відключати не будуть.
Раніше Galnet писав про те, що у військовому містечку Яворова відключатимуть боржників за електроенергію.
Читайте також: День без поліетилену у Львові, який (не) відбувся
Ольга Головчин
----------
----------
2019-04-11
Випускні без алкоголю та комендантський час. У Львові радились, як боротись з підлітковим алкоголізмом
У Львові відбувся міжнародний симпозіум, у якому взяли участь представники дев’яти країн світу. Обговорювали найдієвіші способи боротьби з підлітковим та дорослим алкоголізмом
Участь у симпозіумі, у рамках Тижня громадського здоров’я, взяли представники різних країн – Іспанії, Італії, Австрії, США та Північної Європи: Фінляндії, Ісландії, Швеції, Данії, а також представники Львівського обласного центру громадського здоров'я.
Директор Центру Мар'яна Служинська у коментарі Galnet розповідає, за рівнем споживання алкоголю, Україна – третя серед європейських країн. Нас «обігнали» Білорусь та Росія. Основна проблема – у відсутності культури пиття. В інших європейських країнах звикли споживати помірну кількість вина під час їжі. Українці ж надають перевагу міцним напоям у необмеженій кількості.
 «Мета заходу – формування соціальної політики вирішення проблеми алкоголізму, – пояснила Мар'яна Служинська. – Обговорювали досвіди різних країн. Вплив алкоголю на здоров'я населення, профілактику узалежнень, втручання на ранніх стадіях».
Читайте також: Надаватимуть соціально-психологічну допомогу: У Львові запрацює спеціальна бригада
Директор Львівського обласного центру громадського здоров'я пояснює: фахівці ВООЗ наголошують, що не існує рекомендованої дози спиртних напоїв, оскільки усі вони мають токсичний вплив на організм та жодної користі не несуть. Отже, про безпечну кількість алкоголю мова не йшла.
Під час симпозіуму фахівці дійшли висновку, що у боротьбі з «зеленим змієм» допомагає просвітницька діяльність, а також – зміна законодавчої бази на рівні країни. Рекомендують зменшити кількість «точок» і годин продажу алкоголю. Також радять дотримуватися чітких правил збуту та зменшити рекламу. На думку фахівців, якщо алкоголь стане менш доступним – проблем зі зловживанням також поменшає.
Ще один дієвий спосіб боротьби – підвищення цін на спиртне.
Читайте також: У Львові оголосили підозру поліцейському, який допомагав збувати героїн
Експерти також акцентують: велике значення має формування соціальних норм. У країнах, яким вдалося зменшити кількість зловживання алкоголем, батьки ніколи не дають неповнолітнім куштувати алкоголь. Його неприпустимо ставити на стіл на випускних балах або продавати підліткам. Подібні дії суворо засуджує соціум.
В Ісландії за останні 20 років рівень підліткового алкоголізму вдалося знизити з 48 до 5%. У пригоді стала так звана комендантська година. Діти, віком до 16 років, не мають права перебувати на вулиці без супроводу дорослих з 24 години у літній час і з 22 :00 – у зимовий. Чимало грошей уряд країни витратив на соціальну програму з видачі ваучерів на безкоштовне відвідування спортивних та мистецьких секцій. На думку фахівців, це допомогло підліткам усвідомити, що задоволення краще отримувати від корисних занять, а не від розпивання спиртних напоїв.
Читайте також: Допікетувались: У Соснівській лікарні з’явиться додаткова «швидка»
Юлія Короленко
----------
2019-04-11
«В Україні ніколи не буде державної церкви». Про що Блаженніший Епіфаній говорив у Львові
У Львові відбувся прес-сніданок з Блаженнішим митрополитом Київським і всієї України Епіфанієм
Ключові тези розмови з митрополитом записала журналістка Galnet. Далі – пряма мова.
Цього року ми отримали синодальний патріарший Томос про автокефалію Православної церкви України. Тому на цьому початковому етапі ми є митрополією, але повноцінною православною церквою, яка займає 15 місце в диптиху серед інших помісних церков. Нам ще потрібно отримати визнання інших помісних православних церков. Але теперішній статус не принижує нашої честі та гідності. Ми є рівними та незалежними у прийнятті рішень навіть у цьому статусі. Зараз ми керуємось Статутом, який прийняли 15 грудня на Об’єднавчому Соборі у храмі Святої Софії-Премудрості Божої.
Ми прагнемо мати гарні стосунки з усіма церквами. Чуємо різні думки з боку польської православної церкви, та ми віримо в те, що поступово це зміниться. Спочатку було несприйняття, та зараз лунають думки зі сторони предстоятеля польської православної церкви Блаженнішого митрополита Сави про те, що українська церква має право на статус автокефалії. Ми віримо та переконані, що пройдемо цей шлях. І польська православна церква визнає патріархальну церкву України. Але думаю, що визнання – це питання часу.
Українці в Польщі запитували мене, як вони можуть посприяти визнанню автокефалії Української Православної Церкви. Також наші українці по всьому світу допомагають у визнанні.
Так, зараз ми не можемо опікуватися українською діаспорою, тому що діаспора підпорядковується Вселенському патріархові. Та ведемо переговори, щоб наші патріархи мали можливість дбати про духовні потреби українців за кордоном, знаходячись під опікою Вселенського патріарха.
Я вірю, що поступово церкви будуть визнавати нас. Але залишаться ті церкви, які не зроблять цього. Напевне такою буде російська православна церква, яка не змириться з цим. Адже російська церква не мати, а мачуха. Матір’ю для нас є Константинопольський патріархат, який вже визнав факт 1868 року неканонічним та відновив історичну справедливість.
Читайте також: «Якщо ти поза політикою, то тобі байдуже». Про що Ахтем Сеітаблаєв говорив у Львові
Я не бачу небезпеки розділення об’єднаного православ’я. Є намагання, бо Москва не може до кінця заспокоїтись. Зараз вони бачать, що фізично нас здолати неможливо. Тому вони хочуть нас розділити зсередини. І лунає мова ненависті. Бачимо, що ці вибори є досить складними. Та не потрібно звинувачувати одне одного. Важливо, що це було в дусі любові. Всі мають бути пильними та відповідальними.
Наша церква відкрита для всіх. І для духовенства, і для вірян, які знаходять у складі російської православної церкви (Українська православна церква (Московський патріархат – Авт.). Ми звертаємося до них, але з їхнього боку немає жодної відповіді. Можливо пройшло дуже мало часу, але всі були запрошені Вселенським Патріархом на Об’єднавчий Собор 15 грудня. Вони не прийшли. Та зараз ми відкриті до єдності, але не бачимо жодного поступу. На Заході більше ніж 500 парафій приєдналися до нашої церкви. І цей процес незворотній. Та ми хочемо, щоб він був мирним та добровільним. Громада сама має обирати свій центр. Ніхто храмів не захоплює. Ми захищаємо право наших вірян. Адже складається враження, що громада мусить захоплювати свій храм, коли робить свій вибір. А російська православна церква тиражує ці новини на увесь світ. Але ми звикли до цієї неправди. Та, думаю, що ми закріплюватимемо свої позиції, а переходи до Православної церкви України продовжаться.
Ми можемо працювати спільно з греко-католицькою церквою, не зважаючи на те, що нас роз’єднує. У нас добрі та теплі стосунки. Ми маємо шукати точки об’єднання. З римо-католиками також почали поглиблювати стосунки.
Читайте також: Музей кіно, виставковий зал, танці та концерти: як оновлять кінотеатр «Львів»
Я готовий до реформ, які планую реалізовувати поступово. Ми готові бути більш відкритими, якщо йдеться про традиції. Але якщо йдеться про вчення, то ми ніколи не зможемо реформуватись у цьому напрямку. Та коли побачимо підтримку віруючих стосовно можливої реформи, то ми втілюватимемо її в життя. Найперша реформа – щоб наші вірні жили за Господніми заповідями.
Також ми приділятимемо увагу соціальному служінню. Ми покликані творити добро та проявляти любов до ближнього. Зараз розробляємо план дій стосовно соціального служіння, адже у нас є відділ соціального служіння. Я майже кожного тижня буваю в соціальних закладах, щоб привернути увагу до соціальних проблем. В Україні є бідність, але якщо буде свобода та незалежність, – то буде й добробут.
В Україні ніколи не буде державної церкви. Ми ніколи цього не допустимо. Ми не отримуємо жодної копійки від держави, а опираємося на підтримку українського народу. Ми звикли жити скромно. Ми служимо Богу та інтересам народу.
Ми готові до відходу від російсько-імперських традицій, які вкоренилися в життя церкви. Ми змінюємо поступово змінюємо. Тепер використовуємо святенницький одяг грецької традиції. Тому зараз дали дозвіл на поступові зміни в церквах. Будемо наближатись до українських могилянських традицій. Більше приділяємо уваги нашим українським святим. Але ми маємо запроваджувати зміни поступово та добровільно. Адже там, де примус – там відторгнення. Тому зміни мають сприймати з радістю.
Читайте також: Ірма Вітовська: Якщо знімати російськомовний контент, то такий, який зруйнує певні стереотипи
Я був дотичний до журналістики. Був прес-секретарем церкви Єпархіального управління Рівненської єпархії. Навіть став членом Спілки журналістів. Ми трохи дотичні й церква й журналісти мають свідчити правду та відстоювати справедливість.
Цей хрест важкий, але я відчуваю підтримку. Спілкуючись з ієрархами та бачачи очі та посмішки наших вірян надихаюсь. Хоч перепони та випробування будуть, але якщо будемо єдиними, то долатимемо виклики. Бо шлях правди важкий та тернистий. Але якщо ми з Богом, то завжди перемагатимемо.
Зараз церква відіграє велику роль у державотворенні. І якщо матимемо потужну єдину помісну православну церкву, то це буде тією духовною основою, на якому ми будуватимемо свою незалежну українську державу. Тому ми молимось і віримо, що Господь зробить так, що ці вибори пройдуть мирно та спокійно. Ми плануємо зберегти курс української церкви. І плануємо об’єднуватись знизу. Народ обирає свою приналежність. Народ обирає свій релігійний центр і держава не повинна втручатись. Держава повинна тільки забезпечувати права релігійних громад, допомагати й сприяти.
Читайте також: Рекорд України. На Львівщині волонтери за день висадили майже 80 тисяч дерев
Оксана Волинська
----------
2019-04-11
Місіс Східна Європа: як у Львові фіналісток конкурсу вчили виступати на публіці
Жінок готують до виступів на Форумі про відповідальне батьківство, який проведуть 8 травня у Центрі Шептицького
Тренінг про публічні виступи проводила одна з фіналісток конкурсу – Ліга Гаркуша, яка 19 років була бізнес-тренером у міжнародній компанії. Лекцію учасниці слухали на базі освітньо-практичної платформи Media House (платформа функціонує при ТРК «Галичина», тут навчають тих, хто мріє працювати на радіо).
Читайте також: Повернення широких штанів, об’ємні плечі та незвичні сумочки. Що в моді цієї весни
«Кожна учасниця на Форумі про відповідальне батьківство виступатиме по 15-20 хвилин. Вони будуть говорити на соціально важливі теми: проблеми булінгу, як поєднувати материнство з кар’єрним розвитком, про цінність грудного вигодовування. Вхід на Форум буде безкоштовним», – розповіла Galnet львів’янка Уляна Оксенюк, яка отримала повноваження Національного директора конкурсу краси для жінок «Місіс Східна Європа».
Учасниця і тренер Ліга Гаркуша каже, що страх представляти себе під час публічних виступів дуже зупиняє жінок. І, коли цей страх перебороти, то перед жінкою відкриються нові можливості.
«Здатність виражати себе – це питання життя. Один з головних секретів, щоб правильно подати себе – знати, що ти хочеш сказати», – переконана пані Ліга.
Інша фіналістка конкурсу Йоланта Клюсовська з тренером погоджується. І хоча на публічних виступах не надто хвилюється, прагне навчитися ще декількох моментів.
Читайте також: Media House: як у Львові навчають радіоведучих та акторів дубляжу
«Я не дуже хвилююся на публічних виступах. Але такий тренінг мені цікавий, бо хочу для себе навчитися, з чого починати тренінг, як утримувати увагу аудиторії і налагодити з нею контакт. Я мама особливої дитини – у мого сина синдром Дауна. І на Форумі я буду розповідати про своє щоденне життя, коли є особлива дитина, про виховання і повноцінне радісне життя», – ділиться з Galnet митець, дизайнер-фрілансер, фотограф, вчитель астрономії та мама двох дітей Йоланта Клюсовська.
Нагадаємо, «Місіс Східна Європа» – це перший у Львові конкурс краси, який присвячений соціальній програмі «Відповідальне батьківство». Учасницями є жінки 25-45 років. У багатьох з них уже є декілька діток. Переможниця конкурсу отримає почесний титул «Місіс Східна Європа 2019/Mrs. Eastern Europe 2019», який представлятиме на всесвітньому конкурсі «MRS WOMEN of the UNIVERSE 2019», який відбудеться у Лас-Вегасі у червні 2019 року.
Юлія Василина
----------
2019-04-11
Суду не буде: сканадал довкола весільної сукні у Львові вгамували
Дівчина запевняла, що у салоні весільних суконь її обслужили неналежним чином і пошили сукню, яка їй не сподобалася
Завдаток за сукню у салоні повертати відмовилися, адже це передбачено договором, який вони уклали з нареченою Юлією Філяк.
Дівчина сказала, що подасть позов до суду.
У салоні спершу також мали намір подати до суду позов про захист честі і ділової репутації.
Читайте також: Допікетувались: У Соснівській лікарні з’явиться додаткова «швидка»
Проте, уже за декілька годин головний адміністратор салонів Crystal Design Дарина Трапезнікова повідомила Galnet, що справа до суду не дійде.
«Нами було прийняте рішення закрити дану ситуацію в збиток собі, на жаль, – ми повертаємо кошти клієнтці Філяк Юлії які вона внесла, як завдаток за дану сукню», – сказала пані Дарина.
Натомість, допис на сторінці Юлії Філяк про те, що у неї виникли непорозуміння зі салоном, уже видалений.
Деталі історії читайте тут.
Юлія Василина
----------
2019-04-11
Допікетувались: У Соснівській лікарні з’явиться додаткова «швидка»
Про це повідомили у ЛОДА
Близько місяця тому жителі шахтарського містечка Соснівка зібралися під стінами Львівської облдержадміністрації для того, аби відстояти свою лікарню. Тоді відповідей на всі свої запитання, що стосуються медицини соснівчани не почули – отримали лише обіцянку про відвідини очільника області Олега Синютки. Сьогодні цей візит відбувся, а разом з тим у Соснівці провели нараду щодо подальшого функціонування міської лікарні.
– Нема в нас, фактично, і «швидкої», вона їде до нас з Жовкви чи з Радехова – як вийде. На базарі впав мужчина – півтори години їхала швидка: він там і помер, – під час березневого пікету у коментарі Galnet розповіла активістка зі Соснівки Євгенія Квет.
Отож, присутні сьогодні на нараді зосередили увагу на розширенні спектру надання швидкої допомоги. Відтак, автопарк пункту невідкладної медичної допомоги вирішили збільшити на одну машину, працюватиме він тепер цілодобово. Окрім цього, місто надасть машину сімейним лікарям для обслуговування викликів і допомогу вдома, а у штат приймуть ще одного сімейного лікаря.
Читайте також: У двох діток, які отруїлись у садку на Кульпарківській, виявили ротавірусний ентерит
Директорка департаменту охорони здоров’я Львівської ОДА Ірина Микичак зазначила, що терапевтичне та педіатричне відділення оновлять, а місцевих лікарів скерують на навчання.
Мар'яна Галькович
----------
2019-04-11
Ямковий ремонт у Бориславі: відомо, скільки прослужать дороги
Ями і тріщини у місті засипають спеціальною машиною
Головний спеціаліст управління ЖКГ та енергозбереження Бориславської міської ради Богдан Романів прокоментував Galnet про гарантію та якість нових доріг:
«Якість робіт відповідає вимогам. Гарантію дає фірма «ЕКО-місто» на 1 рік, тому що це поточний ремонт. Якщо це був би капітальним ремонт, давали б на 5 років. Поточний ремонт – це, коли ямки складають 10% від площі дороги. Капітальний – коли суцільні ями та непроїзна дорога», – пояснює Богдан Романів.
За його словами, кожного дня на робочу ділянку приїжджає майстер із комунального підприємства «ЕКО-місто», який перевіряє якість виконаної роботи. Засипають ями по мірі їх виникнення.
Читайте також: У двох діток, які отруїлись у садку на Кульпарківській, виявили ротавірусний ентерит
Вартість ремонту бориславських доріг наразі – невідома. Точну суму скажуть після завершення усіх робіт.
«Укладають угоду до 200 тисяч гривень. Проте, по факту виконаних робіт, виконується обмір та підраховують розхід використаних матеріалів», – додає Богдан Романів.
Нагадаємо, що зараз машина MADPATCHER ремонтує бориславські дороги найсучаснішою ін’єкційно-струменевою технікою. За один день ями залатали одразу на п’яти вулицях.
Ольга Головчин
----------
2019-04-11
У двох діток, які отруїлись у садку на Кульпарківській, виявили ротавірусний ентерит
Кількох вихованців дитсадка №168 госпіталізували до Львівської обласної інфекційної лікарні. У дітей запідозрили гостру кишкову інфекцію
Наразі стан дітей задовільний. Про це Galnet розповів Олег Когут з Львівського обласного лабораторного центру.
«До лікарні діти потрапили у стані середньої важкості. Першу дитину госпіталізували 6 квітня і ще 5-ро щодня звертались до вчорашнього дня. Батьки однієї відмовились від лікування. У важкому стані дітей не було. Вчора розпочалось лабораторне дослідження причини інфекції. Наразі беруться проби для аналізу та обстежується персонал, який обслуговує харчоблок» – пояснив Олег Когут.
За словами головної епідеміологині Львівщини Наталії Тімко, у двох діток вже виявили ротавірусну інфекцію.
«П’ятеро діток перебувають на лікуванні, шоста – консультується. Наразі маємо підтверджено результати збудника інфекції в двох діток. У них виявили ротавірусний ентерит», – зазначила Тімко.
Читайте також: «У нас тут чужі не їздять». Як пов’язані «Львівводоканал», смітник і львівська бруківка
Нагадаємо, ротавірусний ентерит – це інфекційна хвороба вірусного походження, яка перебігає з тяжкою діареєю.
Також епідеміологиня додала, що діти з дитсадка на вулиці Триловського, які раніше були госпіталізовані з ГКІ, уже виписані з лікарні. Діагнозу гострої кишкової інфекції у них не встановили, адже за результатами досліджень збудника у хворих не виявили.
Як писав Galnet раніше, у львівському садочку на вулиці Трильовського, де отруїлись діти, виявили низку порушень. 
Однак у пробах їжі згодом нічого шкідливого не виявили. 
Додамо, що роботу садочка на вулиці Кульпарківській тимчасво призупинили. 
Роксолана Мудрак
----------
2019-04-11
Надаватимуть соціально-психологічну допомогу: У Львові запрацює спеціальна бригада
Мобільна бригада соціально-психологічної допомоги особам, які потрапили у кризові ситуації запрацює з 22 квітня
Бригаду створили при Львівському міському центрі соціальних служб для сім’ї, дітей та молоді. До її складу входить 5 працівників Центру соціальних служб, які знають, як поводитись у тій чи іншій кризовій ситуації: двоє психологів і троє соціальних фахівців.
– Виїзний склад – це найменше дві людини: психолог і фахівець зі соціальної роботи. Ми говоримо про 5 людей, адже вони мають бути взаємозамінні, або ж можуть бути ситуації, коли буде потрібний виїзд більшої кількості фахівців, – пояснює керівник мобільної бригади соціально-психологічної служби Тарас Ковальчук.
Залежно від ситуації, у яку потрапила потерпіла людина, визначатимуть, яку структуру міста потрібно залучити до виїзду: поліціянтів, фахівців Служби у справах дітей чи медиків. Окрім цього, для кожної екстреної ситуації вже розробили алгоритм дій, який потрібно застосувати.
Читайте також: «Хотіли позбавити батьківських прав»: як львів’янка боролася за своїх синів
Якщо хтось потребуватиме психологічної підтримки, то бригада надаватиме консультації у телефонному режимі.
– Для нас є дуже важливим не лише екстрене реагування, але й надання якісної психологічної допомоги, щоб люди долали такі проблеми, – наголосила директорка Львівського міського центру соціальних служб для сім’ї, дітей та молоді Алла Горбач.
Працюватиме мобільна бригада у робочі дні з 09:00 по 18:00 у Львові, Винниках, Брюховичах та Рудному. Однак, директорка департаменту гуманітарної політики ЛМР Галина Слічна зазначає, що у майбутньому кількість робочих годин та види послуг можуть змінюватися:
– Залежно від кількості викликів, звернень осіб, які постраждали від домашнього насильства, або ж опинилась у певних кризових ситуаціях, ми, можливо, будемо розширювати спектр послуг мобільної бригади та переглядати години роботи. Але все залежить від того, як працюватиме мобільна бригада та скільки звернень ми будемо отримувати.
До слова, зараз в Україні функціонує 49 подібних мобільних бригад, у Львівській області вже є 4 і ще одна бригада Львівського міського центру соціальних служб для сім’ї, дітей та молоді, запрацює 22 квітня.
Люди, які потрапили у кризову ситуацію чи стали жертвами домашнього насильства, можуть звертатись до бригади за телефоном 0-800-307-305, або ж отримати психологічну підтримку за номером – 1558.
Читайте також: «Не завжди кулаки та побої»: З якими проблемами найчастіше звертаються до львівської сімейної радниці
Раніше Galnet писав про міфи та реальність щодо законодавчих змін, які стосуються добровільної згоди на секс. Докладніше про це можна прочитати ТУТ.
 
Ольга Головчин
----------
2019-04-11
Скандальний фасад на Костя Левицького: міська рада і власник будинку подають зустрічні позови до суду
Відновлення фасаду на Костя Левицького, 10 таки продовжать
Днями Galnet розповідав про те, що у будинку на вул. К. Левицького, 10 у Львові, який є пам’яткою архітектури, власник та орендар провели незаконні роботи – пробили дверний отвір на місці вікна. На місце події тоді викликали поліцію і представників інспекції ДАБК у Львові. Власник погоджувався на відновлення вікна на місці пробитого дверного отвору. Однак робити це не поспішав. Відтак, його оштрафували на 1700 гривень і відновити фасад мали за кошти міста.
Роботи розпочали, однак напередодні власник приміщення викликав на робітників поліцію, мотивував це тим, що має довідку, яка зобов’язує припинити роботи. Більше про це Galnet розповідав ТУТ.
Сьогодні ж, 11 квітня, через ситуацію довкола фасаду на Костя Левицького у Львівській міській раді зібралась адміністративна комісія. Прийшов туди і власник приміщення.
Читайте також: Львів’янка судитиметься з магазином через весільну сукню
За словами Юрія Березовського, він став власником цього приміщення у січні 2019 року. Чоловік розповідає, що роботи почав орендар будинку. Також власник надав документ, за яким звернувся до суду з позовом до Львівської міської ради, Управління охорони історичного середовища та Личаківської районної адміністрації.
«Ми хочемо, щоб пам’ятку архітектури привели до автентичного вигляду. По цій пам’ятці архітектури є до 20 порушень. І потрібно звернутись до архівних документів, провести наукове дослідження та демонтувати всі порушення та привести пам’ятку архітектури до автентичного стану. Ми подали позов до суду, щоб провести повний аудит будинку, встановити всі пошкодження та привести будинок до автентичного стану», – зазначив власник об’єкту Юрій Березовський.
Натомість на засіданні адміністративної комісії прийняли рішення стосовно будинку на Левицького, 10.
«Сьогодні ми прийняли рішення відновити роботи з закриття входу. Також замовити комплексний проект відновлення цього будинку як пам’ятки архітектури. Крім того, ми будемо відстоювати свою позицію у суді. Також ми подамо зустрічний позов на те, щоб ця будівля була повернена до стану пам’ятки або ж позов, щоб підприємець відновив вікно у будівлі», – розповів у коментарі Galnet заступник міського голови Львова з питань розвитку, голова комісії Андрій Москаленко.
Читайте також: У Львові знову отруїлись дошкільнята: Роботу садочка призупинили
У міській раді кажуть, відновлювальні роботи можуть продовжити вже завтра. Також, за словами Андрія Москаленка, у «Бюро технічної інвентаризації та Експертної оцінки» підтвердили видачу тієї довідки 2 квітня 2019 року. «Довідка є офіційною. Мені надали цю довідку. Керівник каже, що вони зафіксували ситуацію станом на 2 квітня. Як на мене, там має бути пункт про те, що це вибитий вхід. Але це моя суб’єктивна думка, а ми перевірятимемо документи та керуватимемось офіційною інформацією».
Читайте також: У Львові оголосили підозру поліцейському, який допомагав збувати героїн
Оксана Волинська
----------
----------
2019-04-12
Таїсія Литвиненко: Усі йшли «на Бенюка»
Сьогодні поховали актора драматичного театру імені Марії Заньковецької Петра Бенюка
Він був Народним артистом України. У 2016 році його нагородили орденом «За заслуги» ІІІ ступеня.
«Усі йшли «на Бенюка»
 Ми разом грали у виставі «Коханий нелюб». Він був гарним партнером. Грати з ним на сцені було одним задоволенням. Це людина-імпровізація, людина-вигадка. Він ніколи не розгублювався, він завжди володів професією. У свій час він був популярним ведучим весіль, прекрасним комедійним артистом.
Останнім часом він дуже хворів, переніс інфаркт. Сьогодні багато людей прийшли провести у його в останню путь. Та моя душа досі протестує
», – розповіла у коментарі Galnet актриса драматичного театру імені Марії Заньковецької – Таїсія Литвиненко.
Нагадаємо, 9 квітня Народний артист України, актор драматичного театру імені Марії Заньковецької Петро Бенюк помер на 74 році життя.
Читайте також: Ірма Вітовська: Якщо знімати російськомовний контент, то такий, який зруйнує певні стереотипи
Оксана Волинська
----------
2019-04-12
Викуп «Торпедо»: Львівська мерія досі думає
Львівська міськрада досі не надіслала документи банку «Львів» про готовність викупити стадіон «Торпедо»
Про це Galnet повідомила директор юридичного департаменту Львівської міської ради Гелена Пайонкевич
За словами чиновниці, у міськраді не впевнені, що стадіон «Торпедо» коштує 7,5 мільйонів гривень. Це ціна, за яку готовий продати цю територію банк «Львів», який є власником. У банку кажуть, що їхня пропозиція діє до 1 травня, а тоді ціна за стадіон підніметься.
Читайте також: За видачу документів на розміщення газової заправки. У Бориславі чиновниця попалась на 1000 доларів хабара
«Станом на сьогодні, 12 квітня, документи банку «Львів» щодо викупу стадіону «Торпедо» документи ще не відправили. Ми вживаємо заходів стосовно того, щоб скласти своє враження про вартість цього об’єкту. Тому що вартість заявлена 7,5 мільйонів гривень. Хотіли б отрмати підтверджуючу документацію, що цей об’єкт стільки коштує. Цілком можливо, що ми замовимо свою експертну оцінку. Ми готові заплатити за нього справедливу ціну, тобто ту вартість, скільки коштує цей об’єкт», – сказала Гелена Пайонкевич.
Нагадаємо, Львівські депутати підтримали рішення про викуп стадіону «Торпедо». Після цього у банк «Львів» представники міської ради мали написати звернення про те, що місто має намір викупити стадіон «Торпедо». Але досі цього не зробили.
на закинутому стадіоні «Торпедо» на Золотій, 40а, у Львові, тренуються три футбольні школи, а також діти з інших спортивних секцій. Щоб діти могли тут займатися спортом, батьки і тренери ціною власних коштів та часу підтримують задовільний стан футбольного поля.
Юлія Василина
----------
2019-04-12
Для вирішення проблеми зі сміттям на Львівщині пропонують збудувати регіональний полігон
Сьогодні сім міст Львівщини та Львів підписали меморандум про співпрацю задля створення регіонального полігону для захоронення твердих побутових відходів
Меморандум підписали міські ради Львова, Борислава, Дрогобича, Трускавця, Пустомит, Східниці, Нового Роздолу та Городка.
«Теперішні полігони важко назвати полігонами, громади міст об’єднуються для реалізації стратегії поводження з відходами. Ціль Меморандуму – спільні дії з вирішення цього питання. Адже у нас немає іншого виходу, крім будівництва регіонального полігону. І коли у пресі звучить, що нам сімнадцять ділянок надали, а ми нічого не робимо, то зазначу, жодна з наданих ділянок не відповідає державним будівельним нормам. Ті ділянки пропонують тільки на папері. І за два роки ми не просунулись ні на крок до вирішення проблеми. Тому ми об’єднуємо свої зусилля та звертатимемось до депутатів всіх рівнів, до всіх дотичних органів», – розповів Galnet заступник міського голови Львова з питань житлово-комунального господарства Сергій Бабак.
За його словами, основною проблемою є виділення Львівською обласною радою земельної ділянки для регіонального полігону.
Читайте також: «У нас тут чужі не їздять». Як пов’язані «Львівводоканал», смітник і львівська бруківка
Раніше Galnet писав про те, що Самбір продовжив термін прийому львівського сміття.
Цими вихідними, 13-14 квітня, ви можете долучитись до загальноміської толоки. Львів’ян кличуть на масове прибирання. Докладніше про це читайте ТУТ.
Оксана Волинська
----------
2019-04-12
У Львові подорожчала вартість проїзду у нічних маршрутках
Таке рішення прийняли на виконком Львівської міської ради
Тепер за проїз у нічних міських автобусних маршрутках доведеться заплатити 14 гривень, пише прес-служба ЛМР.
Читайте також: Львів отримав 11,5 мільйона гривень на Нову українську школу: на що підуть кошти
Пільгового проїзду у цей час немає.
Юлія Василина
----------
2019-04-12
За видачу документів на розміщення газової заправки. У Бориславі чиновниця попалась на 1000 доларів хабара
Чиновниця працювала у профільному управлінні Бориславської міської ради
Посадовицю затримали у порядку статті 208 Кримінального процесуального кодексу України.
Поліція встановила, що фігурантка спарви вимагає у суб’єкта підприємницької діяльності одну тисячу доларів США неправомірної вигоди. За вказану суму начальник управління пообіцяв вирішити питання, які входять до його компетенції. Зокрема, за видачу відповідних документів на розміщення газозаправочного комплексу. Про це Galnet повідомили у Нацполіції.
Читайте також: Ямковий ремонт у Бориславі: відомо, скільки прослужать дороги
Там також додали, що напередодні, 11 квітня, під час отримання хабара посадовицю затримали працівники поліції та прокуратури.
Жінці загрожує позбавлення волі на термін від п’яти до десяти років з позбавленням права обіймати певні посади чи займатися певною діяльністю на строк до трьох років, з конфіскацією майна.
Читайте також: Як пережити ІІ тур президентських виборів. Якщо ви і ваші близькі підтримуєте різних кандидатів
Марічка Курило
----------
2019-04-12
Львів отримав 11,5 мільйона гривень на Нову українську школу: на що підуть кошти
Кошти надійшли відповідно до постанови Кабінету Міністрів України. Розпорядження підписав голова Львівської облдержадміністрації
Кабінет Міністрів України видав постанову, якою передбачив для Нової української школи у Львові субвенцію з державного бюджету у сумі 11,5 млн грн. Розпорядження підписав голова ЛОДА. Як опвідомляють у прес-службі ЛМР, для міського бюджету Львова передбачена Субвенція з державного бюджету в сумі 11,5 млн грн. (70%), у тому числі на:
 — закупівлю дидактичних матеріалів для учнів початкових класів «Нової української школи» — 2,8 млн грн.;
 — закупівлю сучасних меблів для початкових класів «Нової української школи» — 7 млн грн.;
 — закупівлю музичних інструментів, комп’ютерного обладнання, відповідного мультимедійного контенту для початкових класів «Нової української школи» — 1,8 млн грн.
Читайте також: «Діти харчуються так, як 60 років тому»: Євген Клопотенко представив збірник шкільної їжі у Львові
На співфінансування «Нової української школи» пропонується передбачити кошти із загального фонду міського бюджету Львова в сумі 4,2 млн грн. на закупівлю дидактичних матеріалів та закупівлю сучасних меблів для учнів початкових класів «Нової української школи».
Читайте також: У ЛОДА розповіли, які райони Львівщини найбільше потребують шкільних автобусів
Раніше Galnet писав про те, що відомий кухар Євген Клопотенко опублікував книгу з рецептами для шкільних їдалень України. Серед рецептів, зокрема, бургер і кебаб зі сиром. Більше про нове меню для школярів можна прочитати ТУТ. 
Марічка Курило
----------
2019-04-12
Зібрали понад 600 кілограмів сміття. У Львові почали відновлювати Черешневий гай
Напередодні у парку «Знесіння» більше сотні студентів, школярів та небайдужих людей провели толоку і висадили саджанці черешні
До благодійної акції долучились студенти Лісотехнічного унівреситету, Академії ветеринарної медицини, старшокласники з п’яти шкіл Львова та небайдужі львів’яни – загалом зібрались близько сотні волонтерів. З 10 до 12 ранку люди прибирали територію парку «Знесіння», вони зібрали близько 600−700 кг сміття. Згодом викопали ями для саджанців і посадили черешні.
Для акції «Відновлення Черешневого гаю, закладеного Климентієм Шептицьким» придбали 50 саджанців черешні чорно-пірамідальної та 20 літрів препарату на основі мікоризи для приживлювання саджанців. Про це повідомив координатор екологічної ініціативи «Чисте місто» Олег Котис.
Читайте також: Львів’ян запрошують долучитися до передвеликоднього прибирання міста
Нагадаємо, 6 грудня 2018 року під час зустрічі ініціативної групи «Чисте місто» вирішили відновлювати Черешневий гай, який свого час заклав Климентій Шептицький. Акцію з прибирання парку та висадки дерев,я кА відбулась 11 квітня, приурочили до 150-ої річниці з дня народження Климентія Шептицького.
Раніше Galnet розповідав неймовріну історію про те, як і чому місцеві самотужки прибирають палац Мієрів-Бадені у Буську.
Читайте також: Рекорд України. На Львівщині волонтери за день висадили майже 80 тисяч дерев
Марічка Курило
----------
2019-04-12
У парку «Сколівські Бескиди» встановили рекорд (ФОТО)
Рекорд зафіксували у четвер, 11 квітня, представники Національного Реєстру Рекордів України
Про це повідомляє прес-служба ЛОДА.
У Національному природному парку «Сколівські Бескиди» є «Найбільший Герб України з кипарисовика горохоплідного». “. В історії Сколівського району присвоєння такого звання відбулось вперше.
Читайте також: У Городку встановлять металеву писанку за 58 тисяч гривень
Герб створений з кипарисовика горохоплідного на території садиби Крушельницького лісництва працівниками НПП “Сколівські Бескиди”. Ідея створення такого живого герба виникла ще у 2010 році.
Юлія Василина
----------
----------
2019-04-13
У Львові змінили маршрут автобуса №47-А
Рішення про зміну схеми руху автобуса №47-А прийняв виконавчий комітет Львівської міськради
Про це повідомив в.о. начальника управління транспорту ЛМР Олег Партика, пише прес-служба ЛМР.
Кінцеву зупинку маршруту перенесли з площі Різні на проспект Чорновола, 103.
Тепер автобус №47-А курсуватиме за такою схемою: просп. Червоної Калини – вул. Коломийська – вул. І. Кавалерідзе – вул. Сихівська – вул. Зелена – вул. Пасічна – вул. Личаківська – вул. Підвальна – пл. Різні – просп. В. Чорновола – вул. Варшавська – просп. В. Чорновола, 103.
Читайте також: Таїсія Литвиненко: Усі йшли «на Бенюка»
У зворотному напрямку: просп. В. Чорновола – просп. Свободи – пл. А. Міцкевича – пл. Галицька – пл. Соборна – вул. В. Винниченка – пл. Митна – вул. Личаківська – вул. Пасічна – вул. Зелена – вул. Сихівська – просп. Червоної Калини.
Згодом маршрут №47-А хочуть продовжити до Рясного-2.
Юлія Василина
----------
2019-04-13
Синтез образотворчого мистецтва та молитви. У Львові відбудеться особлива Хресна дорога
Цієї неділі, 14 квітня, львівські митці та волонтери організувують спільну акцію «Хресна дорога України» на підтримку українських полонених. На події буде14 символічних стацій, під час яких розкажуть про 14 ключових моментів боротьби українського народу впродовж 2013-2018 років
«Ця подія має символічну передісторію – коли у полоні був мій родич Орест Петришин, тривалий час ми не могли його звільнити. І через це «невезіння» я з п’ятьма друзями організували свою хресну дорогу, аби його відпустили. Сталося чудо – через лічені дні він повернувся додому. Тому і ця «Хресна дорога України» має на меті привернути увагу до українських полонених та посприяти їхньому звільненню».- Пояснила організаторка «Хресної дороги України» Марія Петришин.
Організатори кажуть, ця подія – синтез образотворчого мистецтва та молитви. Подія відбудеться 14 квітня о 13.00 біля Військового храму Стрітення Господнього (вулиця Клепарівська, 30а).
Читайте також: Ірма Вітовська: Якщо знімати російськомовний контент, то такий, який зруйнує певні стереотипи
Учасники Хресної дороги “пройдуть” 14 стацій:
Стація 1. Майдан. Революція Гідності (художник Наталія Семанюк)
Стація 2. Анексія Криму (художник Богдан Тихолоз)
Стація 3. Початок АТО (художник Данило Славінський)
Стація 4. Луганське летовище (художник Мар’яна Мотика)
Стація 5. Волноваха (художник Андрій Федуняк)
Стація 6. Зеленопілля (художник Анна Вдовиковська)
Стація 7. Катастрофа літака ІЛ-76 (художник Катерина Ковцун)
Стація 8. Савур Могила (художник Ігор Білінський)
Стація 9. Іловайський котел (художник Марта Гуль)
Стація 10. Донецьке летовище (художник Микола Струс)
Стація 11. Дебальцевський котел (художник Марта Михайлець)
Стація 12. Тема сиріт війни (художник Ганна Соляр)
Стація 13. Тема жіноцтва у війні (художник Алла Горпиніч)
Стація 14. Тема полонених (художник Ярослав Пиж)
Читайте також: «Якщо ти поза політикою, то тобі байдуже». Про що Ахтем Сеітаблаєв говорив у Львові
Андрій Теплий
----------
2019-04-13
Через напівмарафон транспорт у Львові курсуватиме зі змінами
Завтра у Львові відбудеться масова бігова подія - «Run the World. Львівський напівмарафон»
Завтра, 14 квітня, у Львові відбудеться «Run the World. Львівський напівмарафон». Напівмарафон проходитиме за маршрутом: просп. Свободи — пл. Різні — просп. В. Чорновола — вул. В. Липинського — просп. В. Чорновола — пл. Різні — просп. Свободи. Щоб учасники забігу були у безпеці, рух громадського транспорту тимчасово зазнає змін.
Зміни в русі автобусних маршрутів на час забігу — з 09.00 до 13.00 год:
Читайте також: У Львові змінять організацію руху на вулиці Тракт Глинянський
Зміни в русі електротранспорту:
14 квітня (неділя)
07:30 — відкриття спортивного містечка змагань;
07:30−14:00 — робота камер схову;
08:30−08:40 — розминка;
08:40−08:50 — вітальні слова учасникам забігу;
09:00 — загальний старт на дистанцію 10 км;
09:10 — загальний старт на дистанцію 21,0975 км;
10:30 — нагородження абсолютних переможців на дистанції 10 км;
11:00 — нагородження абсолютних переможців на дистанції 21,0975 км;
11:30 — нагородження переможців у вікових категоріях на дистанції 21,0975 км;
12:30 — старт благодійного забігу на дистанцію 3 км;
13:00 — старт дитячих забігів на дистанції 300 м та 100 м;
13:10 — нагородження абсолютних переможців на дистанції 3 км;
14:00 — закриття спортивного містечка змагань.
Читайте також: Сила командного духу і як рости чемпіонами: «Run the world. Львівський напівмарафон»
Марічка Курило
----------
2019-04-13
Як рятувальники гасили пожежу в торговому центрі “Магнус” (Відео)
Пожежа спалахнула на другому поверсі будівлі
До рятувальників повідомлення про пожежу надійшло о 07:52. На місце події вони приїзали за 4 хвилини.
У торговому центрі “Магнус”, що на вул. Шпитальна, 1 вогнем знищено гіпсокартонні стіни на площі 20 кв.м, підвісну стелю на площі 25 кв.м, 2 вікна на площі 10 кв.м. Частково пошкоджено товар дитячого магазину.
Читайте також: Викуп «Торпедо»: Львівська мерія досі думає
До ліквідації пожежі залучили 22 рятувальників та 5 одиниць спецтехніки.
Внаслідок події ніхто не постраждав. Причина виникнення загоряння встановлюється.
Юлія Василина
----------
2019-04-13
Цегельні, палаци та виробництво мила. Що «заховано» під Снопківським парком?
Історія, яку ховає за собою, мало знаний для сучасних львів’ян, Снопківський парк
Парки – це не лише легені сучасних міст, але й ознака цивілізованості жителів. Тонізуючі пробіжки, спілкування у приємному товаристві і просто можливість заховатися від асфальтових обіймів та сталевих зубів міста. Враховуючи тенденції розвитку сучасного світу, у цілях власної безпеки та комфорту, ми залежні від появи якнайбільшої кількості зелених зон. Частиною останнього є також і відстоювання та збереження старих парків. Один з таких – мало знаний для львів’ян сьогодні Снопківський парк.
Кожен житель Львова хоча б щось, але чув про стадіон «Україна». Багато хто неодноразово відвідував цю спортивну арену, а для когось це місце і те, з чим воно асоціюється, є ледь не сенсом життя. Матчі кубка УЄФА львівських «Карпат», поєдинки національної збірної України, а також багато інших цікавих заходів проводились і надалі проводяться на цій арені. На стадіоні, який відкрили у 1963 році під характерною для радянського часу назвою «Дружба».
Читайте також: Американські вестерни, стереозвук і натовпи глядачів. Кінотеатр «Львів», якого вже нема
Назву «Дружба» мав у той час і парк, який ми спостерігаємо довкола «України». Цей зелений оазис розбили на цьому місці впродовж 1959 – 1963 років у рамках реконструкції і перепланування тутешнього простору. Парк «Дружба» локалізували між вулицями Липова Алея, Стуса, Кримською та Зеленою. Для цього довелося засипані старі кар’єри, змінити вигляд місцевості.
Парк має досить цікаву передісторію. Раніше на цьому місці були піщані та глиняні кар’єри, а відтак і багато цегляних заводів. Цеглою й кахлями давній Снопків славився чи не найбільше. Концентрація глини, піску, лісів і води на цій території сприяла розростанню цегляної промисловості. Власників, а відповідно і площадок, які виробляли цеглу, займалися іншими промислами, було дуже багато. Між ними як персони місцевого розливу – цегельня і садиба Домашевичів, так і діячі іноземного походження – фільварок П’єра Дені Ґібо, який був знаним на наших теренах архітектором і займався впорядкуванням вуличного освітлення, демонтажем оборонних мурів. Також корчма Ігнація Леваковського. Кам’яний кар’єр і цегельня власника Снопкова Яна Карловича, донька якого заснувала на своїх володіннях перший у Львові вищий навчальний аграрний заклад для жінок – Господарську школу.
Львів у той час активно розростався, «приміряючи» австрійську «одіж». Вигляд міста швидко змінювався, а тому і попит на будівельні матеріали був високим. Снопків славився не лише цеглою – також тут займалися виробництвом мила і свічок. На цегельнях згодом почали робити кахлі. Особливо на межі ХІХ і ХХ століть, коли кахлі використовували для оздоблення фасадів будинків.
Читайте також: Присмерк “Прекрасної епохи”. Як жили львів’яни сто років тому
На межі XVIII та XIX століть на місцевість подивилися іншими очима. Разом із промисловою зоною зароджувався новий світ. Між деревами колишнього пустища почали з’являтися приватні будиночки, змінився ландшафт території, частим явищем стали прогулянки. Це все не забрало існуючого промислового присмаку, але вже свідчило про зміни. З часом окремі приватні садиби переростали у палаци, а поруч з тими виникали озера і стави. До прикладу, став Камінських. Його воду спочатку використовували для млинів. З плином часу – для купання і відпочинку. Пізніше став перейшов у власність міста, там відкрили басейн – «Залізні води», потім «Динамо».
Зрозуміло, що така картина значно більше сприяла тому, аби в цій місцевості виник парк. Відтак у середині ХХ століття його й розбили. Висадили понад 200 видів дерев і чагарників. Зробили сад, а з ним і розарій. У парку висадили каштани, клени, кипариси, берези, сосни, дуби, верби, тополі, горобину тощо. Головні алеї з обох боків маркували туями, які утворюють своєрідну стіну. Алеї зробили максимально широкими – 10 і більше метрів. Останнє задля комфортного й зручного доступу до спортивної арени.
Читайте також: Як і чому місцеві самотужки прибирають палац Мієрів-Бадені у Буську
У 1984 році описаний комплекс став пам’яткою садово-паркового мистецтва місцевого значення. Трохи пізніше, у 90-х роках ХХ століття його перейменували на «Снопківський». Назва походить від місцевості – Снопків, яка так звучить від однойменного фільварку, а ще далі – від орендарів, які ці землі винаймали і на них господарювали.
Сьогодні про довгу і дуже колоритну історію даної місцевості нагадує не так вже й багато речей. Власне назва парку, «Снопківський» – одна з таких.
Читайте також: «Стежки знищені, сходи – аварійні»: львів'яни вимагають врятувати Снопківський парк
Євген Гулюк
----------
2019-04-13
Погода не перешкода: топ-5 місць у Львові, де можна провести вихідні
Виставка, яка увійшла до «Книги Рекордів України», балет для наймолодших, концерт американського віолончеліста та неймовірне стендап шоу в органному залі: огляд подій від Galnet
Концерт «Love cello»
Легендарний американський віолончеліст Еміліо Колон разом із оркестром «INSO-Львів» зіграють експресивний концерт у Львівській національній філармонії. Диригуватиме американець українського походження Теодор Кухар. Виконуватимуть найлегендарніші твори світового рівня: Петра Чайковського, Роберта Шумана та Ернеста Блоха.
Де: Львівська національна філармонія 
Коли: 13 квітня 2019, 18:00
Вартість: 100 —  400 грн
Постдокументальна вистава «Горизонт 200» (16+)
Вистава створена на основі зібраного документального матеріалу під час експедицій вугільними басейнами України. Проте, йтиметься не лише про шахтарів, а про нас. «Горизонт 200»  —  це спосіб перезавантаження, щоб побачити свій наступний горизонт.
Де: Львівський академічний драматичний театр імені Лесі Українки
Коли: 13 квітня 2019, 19:00
Вартість: 100 —  150 грн
Читайте також: Львівські синоптики розповіли, коли чекати тепла
Виставка «Роботів Трансформерів»
Виставка роботів і трансформерів, яка увійшла в «Книгу Рекордів України»! Адже усі роботи створені в повну величину! Оптимус Прайм заввишки 3,5 метра, а Бамблбі важить більше тонни. Це видовище потішить не лише дітей, але й дорослих.
Де: ТРЦ Victoria Gardens
Коли: 14 квітня 2019, 10:00-22:00
Вартість: дорослий – 50 грн; дитячий – 40 грн; дітям до 4-х років вхід безплатний.
Балет польського композитора Богдана Павловського, який, безперечно, сподобається найменшим поціновувачам мистецтва. Постановка за мотивами казки братів Грімм. Лібрето і хореографія — народного артиста України Ігоря Храмова.
Де: Львівський національний академічний театр опери та балету ім. Соломії Крушельницької
Коли: 14 квітня 2019, 12:00
Вартість: 50 — 400 грн
Читайте також: Суду не буде: сканадал довкола весільної сукні у Львові вгамували
Органне стендап шоу
Народний артист України Володимир Кошуба гратиме і розповідатиме про музику в органному залі. Такий неординарний концерт неможливо пропустити, адже якісна музика та влучний гумор зараз — на вагу золота.
Де: Львівський будинок органної і камерної музики
Коли: 14 квітня 2019, 19:00
Вартість: 50 — 150 грн
Ольга Головчин
----------
2019-04-13
Сьогодні у Львові на ремонт закрили ще одну вулицю
Вулицею не можна буде їздити більше місяця
Читайте також: У центрі Львова горів торговий центр
Роботи виконує ТзОВ «Онур».
Як об'їхати можна подивитися тут.
Юлія Василина
----------
2019-04-13
Сьогодні у Львові відбудеться загальноміська толока
Тим, хто приєднається до прибирання Львова, дадуть всі необхідні інструменти
Акція має назву «З нами місто розквітає» і відбудеться сьогодні. У толоці, до якої просять долучитися містян, візьмуть участь структурні підрозділи Львівської міської ради та громадські організації. Ця подія стане частиною місячника озеленення, який розпочався 18 березня і триватиме до 18 квітня.
Усіх, хто доєднається до акції, мерія обіцяє забезпечити необхідним реманентом – граблями та лопатами. Дадуть учасникам толоки рукавиці та мішки для збору випадкового сміття.
Детальнішу інформацію про загальноміське прибирання можна дізнатися у відділі екології та природних ресурсів за телефоном: 297−57−55, контактна особа – Греділь Олена Романівна.
Отож, у суботу прибиратимуть:
До слова, минулого тижня у 5 парках Львова вже розпочалося прибирання, зокрема — у парку «Знесіння», Стрийському, «700-річчя Львова», парку «На Валах», Замарстинівському парку. 
Читайте також: Зібрали понад 600 кілограмів сміття. У Львові почали відновлювати Черешневий гай
У мерії також нагадали, що, відповідно до правил благоустрою, власники магазинів і торгово-розважальних центрів повинні навести порядок на своїй території самостійно. 
Мар'яна Галькович
----------
2019-04-13
У центрі Львова горів торговий центр
До рятувальників повідомлення про пожежу надійшло о 07:52
Пожежа була у торговому центрі “Магнус”, що на вул. Шпитальна, 1 на 2-му поверсі.
Вогнем знищено гіпсокартонні стіни на площі 20 кв.м, підвісну стелю на площі 25 кв.м, 2 вікна на площі 10 кв.м. Частково пошкоджено товар дитячого магазину.
Читайте також: Викуп «Торпедо»: Львівська мерія досі думає
До ліквідації пожежі залучили 22 рятувальників та 5 одиниць спецтехніки.
Внаслідок події ніхто не постраждав. Причина виникнення загоряння встановлюється.
Юлія Василина
----------
----------
2019-04-14
Більше 2 тисяч учасників: результати Львівського півмарафону Run The World (ФОТО)
Сьогодні, 14 квітня Львів знову став спортивним осередком України. Тут більше 4 тисяч учасників різного віку взяли участь в півмарафоні Run The World, який оранізувала компанія Avalon Inc
З 9 ранку у центрі міста стартували перші учасники, що долали 10 та 21 км, також була дистанція на 3 км, та окремі дистанції для діток на 100 та 300 м. Організатори кажуть, що для них великою приємністю стало приймати таку різноманітність учасників.
«Ми вирішили організувати Львівський напівмарафон, адже попередні 5 років робили такі забіги нашим колективом. І це велика подія для нас. Тут з’їхались більше 4 тисяч учасників, серед яких не лише українці, а є й чимало з-за кордону. Ми дуже раді, адже півмарафон має благодійну мету і кошти, зібрані за участь в ньому та з продажу продукції у Avalon shop ми передамо для ендопротезування нижніх кінцівок у дітей», – зазаначила керівник департаменту маркетингу компанії Avalon Inc. Юлія Лебедєва.
Читайте також: Володарка титулу ТОР of UNIVERSE 2018 організовує у Львові конкурс краси, який ламає стереотипи
Переможців визначали і за дистанціями (чоловіки, жінки), і за віковими категоріями.
Серед чоловіків (21км) кращими стали:
1.Богдан Семенович (м.Ківшовата) – 1:06:10
2. Дмитро Лашин (м.Біла Церква) – 1:06:40
3. Тарас Сало (м.Львів) – 1:06:52
Серед жінок (21км) перемогу здобули:
1.Софія Яремчук (м.Львів) – 1:17:05
2.Кристина Богомягкова (Одеса) – 1:19:36
3.Наталія Семенович (м.Ківшовата) – 1:19:50
Спортивним партнером півмарафону став і СРТЦ «Спартак». Керівниця відділу маркетингу Тетяна Альховська розповіла, що СРТЦ особливо приємно долучатись до подібних спортивних заходів, адже вони формують людей, сильних духом.
«Ми дуже раді бути сьогодні тут і долучитись до організації півмарафону, адже хочемо, щоб мешканці Львова були активними та вели здоровий спосіб життя. Спортивно-розважальний торговий центр «Спартак» й надалі підтримуватиме різноманітні спортивні ініціативи у Львові» – говорить Тетяна Альховська.
Втретє півмарафон бігла і представниця медіа-холингу ТРК «Галичина» Ольга Купців. Дівчина каже, що цей півмарафон став для неї особливо приємним.
«Попередні два півмарафони я бігла в Будапешті та в Ужгороді. У Львові було легше бігти, адже підтримували рідні та близькі. Я поставила за мету вкластись у 1год 50хв, і цієї мети досягла. Я щаслива!», – ділиться радістю Оля Купців.
Участь у благодійному забігу на 3 км брала і головна редакторка GalNet Марічка Курило. Каже, що редакція особливо рада долучитись до такої масштабної події.
«Я вперше брала участь в забігу, як головна редакторка. Ми вирішили, що маємо не лише писати про подвиги наших земляків, що надихають, а й самим робити ці подвиги. Маємо долучатись до таких важливих подій в спортивному житті міста, особливо, коли вони мають благодійну мету», – розповіла Марічка Курило.
Нагадаємо, частину коштів, отриманих за реєстрацію учасників, буде спрямовано на закупівлю турнікет-системи для зупинки крові під час проведення операцій з видалення пухлин опорно-рухової системи у дітей.
Роксолана Мудрак
----------
2019-04-14
Львівським медикам Центру екстренної допомоги завтра підвищать зарплати
Львівська облдержадміністрація виділила 32 мільйони гривень на доплати
Гроші працівникам Центру екстренної допомоги мають надіслати на зарплатні картки завтра, 15 квітня. Додаткові гроші отримають лікарі, медсестри, водії і працівники, які виїжджають на виклик. 
Про це Galnet розповів в.о. генерального директора Центру екстренної меддопомоги Ярослав Пилипець. За його словами, сума доплат різна.
Читайте також: Львів отримав 11,5 мільйона гривень на Нову українську школу: на що підуть кошти
“Наприклад, зараз водії, які багато років працювали а швидкій допомозі, отримують 4500-5000 гривень. До цих грошей їм мають доплатити 2500 гривень. Але ще треба відняти податки. Хоч трохи покращиться їхнє життя. У нас і далі проблема з кадрами, особливо з водіями”, – каже Ярослав Пилипець.
Чоловік сподівається, що 32 мільйони мільйони вистачить на щомісячні доплати до 2020 року. А тоді мала б відбутися реформа.
“З 2020 року наш комунальний заклад переходить на іншу форму господарювання – комунальне некомерційне підприємство. І ми вже не будемо дотуватися з обласного бюджету. Ми заключимо договір з Національною службою здоров'я і з їхніх коштів будемо виживати. Будуть не тільки кошти виділяти, але й посилять контроль, щоб роботу лікарі виконували якісно”, – розповідає пан Ярослав. 
Виходом для всіх є перенавчання на екстренних медичних працівників або парамедиків. За останніми даними МОЗ, зарплата парамедика і медичного техніка буде збільшена втричі. 
Читайте також: Для вирішення проблеми зі сміттям на Львівщині пропонують збудувати регіональний полігон
“У нас є бажаючі перенавчитися, але зробити це наразі можна лише у Тернопільському медичному університеті. Там почали лише перший цикл навчання. Медичний технік,наприклад, навчається три місяці”, – додає чоловік.
У Львові також організують таке навчання. Проте, точної дати наразі назвати не можуть. 
Юлія Василина
----------
2019-04-14
«Тихо будь, маю ніж»: На Золочівщині сім’я дивом вижили після нічного нападу
Наталя Ружицька разом зі сім’єю живе у селі Ремезівці, що на Золочівщині. Майже рік тому, 22 травня, посеред ночі до їхньої оселі вдерся злочинець – їй із сином дивом вдалося вижити, донька в той час була на навчанні, а чоловік – на заробітках
Хлопець, якого підозрюють у жорстокому нападі, юний сусід Ружицьких. Ці дві сім’ї взагалі можемо назвати родиною: Наталя хрестила наймолодшу доньку сусідів, 5-річну Олесю. Про події тієї травневої ночі жінка досі не може говорити без сліз:
– Я не знаю як, але я пробудилася вночі: відкриваю очі і бачу, що біля мене хтось стоїть. Коли пересвідчилась, що точно хтось стоїть в кімнаті – почала кричати, а він до мене зміненим голосом: «Тихо будь. Маю ніж. Не кричи». Тоді ж він сказав мені віддати гроші, а в цей момент встав Остап – він його миттєво схопив. 
Читайте також: «Казав, що «помножить на нуль»: хірург з Жидачівської лікарні погрожував батькові 12-річного померлого хлопчика
В той момент хлопчик впізнав нападника і вголос промовив його ім’я, та Наталі не сила було в це повірити. Вочевидь наляканий упізнанням злочинець у ту ж мить наніс малому Остапу перший удар:
– Перший раз він його вдарив в лице. Я думала, що кулаком, і лише потім я побачила, що то була рана від ножа. Він взяв малого поперед себе, а мене пропустив у вітальню по гроші. І тут, коли я йому передаю гроші, бачу, що мій син лежить на підлозі – я подумала, що він вже мертвий
 В цей момент я теж відчула по собі сильні удари і впала. 
У Наталі знайшлись сили: вона вистрибнула з вікна та почала кликати на допомогу. Жінка не знала, що нападник всадив ніж у її легеню. Тоді ж ніж зламався, а в руках у хлопця залишилося лише руків’я. Наталя з останніх сил намагалася добігти до літньої кухні, де були її матір та сестра, а злочинець наздоганяв: бив і душив. Жінка каже, що боролась з ним з останніх сил і таки змогла дістатися до допомоги:
– Коли сестра засвітила світло, він зігнув голову і побіг вниз: там, де наші сусіди живуть. Тут же на кухню прийшов малий – весь в крові.
Тоді рідні почали дзвонити сусідам та в поліцію, фельдшерка Леся – мама нападника – не відповідала на дзвінки, а надати допомогу Наталі та Остапу прийшла лише після прохань інших селян. Незабаром приїхала швидка та правоохоронці, які й надали всю необхідну допомогу постраждалим.
Читайте також: Таїсія Литвиненко: Усі йшли «на Бенюка»
Адвокатів Наталя найняла аж у серпні, каже, що слідчі переконували її, що це зайве, мовляв, правда ж на вашій стороні. Жінка їм повірила, адже 16 ножових у неї та у малого сина й справді видавалися вагомими доказами у цій справі. 
– Я побачила, що за моїми плечима щось не те робиться і найняла адвоката з Бузька і ми досі з ним працюємо. Крім цього ми подавали клопотання на відвід слідчих, тому що вони не працюють в ту сторону, яку би я хотіла.
Розповіла Наталя і про те, що зараз нападника хочуть визнати неосудним і приписують йому епілепсію, якої, за її словами, у хлопця ніколи не було. До слова, Юрій зараз вдома – за декілька метрів від сім’ї Ружицьких, яких намагався вбити. Жінка переконана, що до нападу хлопець готувався заздалегідь, а вбити її зі сином було завданням з якоїсь жорстокої гри.
– Вдень перед нападом він прийшов до нас додому. Малий сидів за комп’ютером, а Юра був у дитячій кімнаті: саме через вікно тієї кімнати вночі і заліз. Він собі підготував те вікно, відкрив його і підставив драбину.
Читайте також: Львів’янка розповіла, як жити, коли знаєш про смертельний діагноз своєї дитини
Жінка зізнається, що не хотіла розголосу, але мусить вдаватися до цього, бо хоче, аби винного покарали. Перше засідання суду у цій справі відбудеться 25 квітня.
Мар'яна Галькович
----------
2019-04-14
Богдан Логвиненко: «Щоб побачити справжню Україну, може не вистачити життя»
Його можна порівняти з відомим іспанським мандрівником Христофором Колумбом, і хоч він не відкриє вам Америки, проте точно покаже досі невідому Україну
Разом із командою однодумців Богдан Логвиненко мандрує країною у пошуках унікальних місць, людей та справ, щоб показати світові й українцям містечка та села, які існують роками, але про які мало хто знає. Із чого все починалось, де був, що бачив та як експедиції Ukraїner’a переросли в щось значно більше, ніж просто мандри, Богдан розповів у проекті #Люди_дії на Радіо FM Галичина. 
Свого часу я об’їздив понад 50 країн, але кожного разу в мене було таке відчуття, що я їжджу по світу з порожніми руками. Де б за кордоном я не бував, страшенно хотілося розповісти про Україну, але банально не було що розказати. Відсутність якісних історій, відсутність якихось візуальних образів, які були б пов’язані з Україною, підштовхнули мене на думку: якщо ніхто не може цього зробити, то чому не втілити це в життя самому? На початках я уявляв, що проект Ukraїner буду робити один, але зараз у нас в команді вже більше двохсот людей, які допомагають мені створювати візуальний портрет країни.
Читайте також: Цегельні, палаци та виробництво мила. Що «заховано» під Снопківським парком?
На початках ми вирішили сконцентрувати увагу на маленьких містечках і селах. В Україні і справді є десятки тисяч таких місць, про які ніхто ніколи не чув. Одного разу ми заїхали в селище під назвою Дубове. В інтернеті про нього було 5-6 новин і всі – з рубрики кримінал. Натомість, не було жодного матеріалу про людей, які там живуть, і про справи, які там творяться. Пригадую, що всього за кілька днів перебування ми знайшли щонайменше 5 крутих історій про Дубове, які після нас активно підхопили місцеві ЗМІ.
Коли Ukraїner ще тільки зароджувався, ми планували робити більше розлогих текстів і менше знімати відео. Але в один момент зрозуміли: якщо ми зараз не будемо це знімати, то з часом воно може просто зникнути. Люди, про яких ми пишемо, живуть і творять уже зараз, і той контент, який ми про них створюємо, підштовхує їх до чогось нового. Колись у нас вийшов матеріал із заголовком «Приїхати і допомогти». Тоді на заклик відгукнулося багато читачів, бо медійність більшості наших героїв страшенно потрібна, і вона їм дуже допомагає.
Читайте також: Без великих розрізів і крововтрат: львівський ортопед придумав, як лікувати деформацію стоп
Ще до старту Ukraїnera я був у всіх областях України і в усіх обласних центрах, але й близько не знав такої кількості історій та історичних місць. Зараз, коли за плечима декілька експедицій, я можу сказати, що, напевно, в Україні я вже не здивуюся нічому, але вона все ще виглядає для мене якоюсь безмежною. Я люблю кожен регіон і кожну експедицію, бо куди б ми не прямували, я точно знаю, що відкрию для себе щось нове. Нам є що досліджувати. Зізнаюсь із власного досвіду: щоб побачити всю справжню Україну, може не вистачити життя.
У нас одна з історій переросла в щось значно більше, аніж просто текст для Ukraїner’a. Це я про зустріч зі скульптором Валерієм Єрмаковим, який творить в селі Панасівка на Полтавщині. На момент нашого знайомства йому було 79, і він страшенно вразив нашу команду своєю жагою до життя. Тоді в нас виникла ідея реалізувати якусь його мрію, але оскільки жодної з них ми не знали, то вирішили придумати мрію для нього самі. Багато його робіт пов’язано з грецькою міфологією, і декілька разів він нам зізнався, що жодного разу не літав на літаку, тож ми вирішили звозити його в Грецію. Гроші збирали на спільнокошті. Доволі швидко вдалося назбирати потрібну суму, і ми десять днів з паном Валерієм мандрували по Греції.
Читайте також: Від зустрічей з хлопцями відмовлялася: боялася, що кавалер візьме за руку, а вона – волога та холодна
Нам пишуть на Facebook, заповнюють аплікаційну форму, радять кудись поїхати. Саме таким чином найчастіше ми знаходимо місце, куди попрямуємо наступного разу. Також дуже часто самі шукаємо локації і героїв. Буває таке, що одну локацію чи одного героя одночасно радить 10 чи 15 осіб. Зараз у нас є безліч ідей, як ще можна показати Україну. Нові експедиції однозначно будуть.
Святослав Драбчук
----------
2019-04-14
Володарка титулу ТОР of UNIVERSE 2018 організовує у Львові конкурс краси, який ламає стереотипи
У Львові вперше проведуть конкурс краси для жінок «Місіс Східна Європа». Національним директором конкурсу є львів’янка Уляна Оксенюк
Рік тому, коли їй було 33 роки, вона вперше взяла участь у конкурсі краси «Місіс Україна 2018» і виграла, а ще стала володаркою титулу «Mrs Top of Universe 2018».
– Я не задумувалася про конкурси краси, бо у мене троє дітей, бізнес, побут. Я й не знала, що існують такі конкурси для заміжніх жінок. Перший раз у конкурсі краси для жінок я взяла участь у 33 роки. Це був конкурс Mrs Ukraine Місіс Відкритий Світ, у якому я перемогла. У мене не було страху участі. Я сприйняла це як новий досвід. Було цікаво. У цей момент в мене була річна дитина, яку я годувала грудьми. Від грудного вигодовування заради участі у конкурсі я не збиралася відмовлятися. Конкурс відбувався в Києві. Я усвідомлювала, що треба буде залишати дитину, зранку їхати до Києва, а ввечері повертатися додому. Це був для мене трохи стрес. Але з іншої сторони мене підтримували. Особливо моя донька. Їй тоді було майже 13 років. У певній мірі я наважилася лише заради неї.
Коли ж Уляна стала директором конкурсу краси, то провести його вирішила у Львові. Жінка каже, що це буде щорічний конкурс для жінок 25-45 років. Цього року фіналістками стали 11 учасниць. Серед них є й представниця з Латвії. Переможниця поїде на всесвітній конкурс «MRS WOMEN of the UNIVERSE 2019», який відбудеться у Лас-Вегасі у червні 2019 року.
– Цей конкурс – це наслідок моєї участі у «Місіс Всесвіт» і того, який я отримала титул – «Mrs Top of Universe 2018». Цього року я хотіла такий своєрідний подарунок зробити для львів’янок. Тому що Львів – це моє місто. Якщо відверто, то мені слово «конкурс» не подобається. Тому що це не є конкурс. Це захід краси, інтелекту, успіху, цінностей, які уособлюють всі ці жінки. Під час відбору жінок я хотіла відійти від стереотипу конкурсів краси, де в першу чергу обирається по зовнішності. На мою думку, це є неправильно. Справжня краса жінки далеко не проявляється у зовнішності, а у красі, яка йде зісередини, у її принципах, досягненнях, поглядах, цінності, діяльності, інтелекті, розумі. Як казав колись мій чоловік: «Найнебезпечніша зброя у світі – це красива і розумна жінка». От такими є мої фіналістки.
Читайте також: У Львові змінили маршрут автобуса №47-А
Темою цьогорічного конкурсу «Місіс Східна Європа» є «Відповідальне батьківство». Уляна Оксенюк переконана, що батьки з перших хвилин життя своїх дітей повинні розуміти, що взяли на себе велику відповідальність.
– Всіма моїми досягненнями і тим, ким я є сьогодні я завдячую своєму материнству. Я стала мамою у 21 рік і одразу у мене відбулася мегатрансформація свідомості. Я зрозуміла, що ми, батьки, відповідальні за майбутнє наших дітей і те, яким воно буде. У той момент, коли ми беремо дитину на руки і прикладаємо її до грудей, то кожну секунду, кожну хвилину формується психоемоційний зв’язок, повага, батьки стають авторитетом для дитини. І ця авторитетність базується не на владі, що ти моя дитина, а я твоя мама і ти маєш робити, як я тобі сказала. Ні. Лише на повазі. Суть у тому, що можна уникнути будь-яких проблем дитини, яка вихована в повазі, любові, турботі, в яку батьки закладають правильні цінності на власному прикладі. Тоді дитина не буде вдаватися до насилля і не стане його жертвою. Другий важливий фактор – це якісна освіта дітей. Тому що освічені діти – це наше успішне майбутнє. Але освіта це не папірець, що ти юрист чи біолог. Що нам взагалі дає освіта? Освіта нас вчить логічно думати, аналізувати, бути цілеспрямованими. Ось ці риси є важливими у досягненні будь-якої цілі.
Читайте також: Місіс Східна Європа: як у Львові фіналісток конкурсу вчили виступати на публіці
Аби учасниці могли поділитися і своїм досвідом відповідального батьківства, Уляна придумала для них форум. Кожна з фіналісток матиме 20 хвилин, щоб розкрити свою тему. Наприклад, жінки говоритимуть про булінг у школі
– Також учасниці розкажуть про грудне вигодовування. Що це не є просто біологічний процес годування дитини і споживання їжі. Це налагодження психоемоційного зв’язку між матір’ю і дитиною. А потім на цей зв’язок нашаровується все інше – стосунки в сім’ї, свобода дітей. Також на форумі буде виступ про поєднання материнства з кар’єрним розвитком. На форумі, який ми організовуємо у рамках конкурсної програми, конкурсанток ми не оцінюватимемо. Це є, на мою думку, благочинна подія до якої долучаються всі учасниці. Після форуму я хочу видати брошури, на яких будуть зображені всі фіналістки і надрукуємо їхні виступи. Потім ці брошури розповсюдимо у поліклініках, пологових будинках, садочках, школах, щоб для кожної мами, яка має дітей, вона стала якимось порадником, розрадою.
Цей форум відбудеться 8 травня у Центрі Шептицького і вхід на нього є безкоштовним. Окрім цього, з учасницями «Місіс Східна Європа» ви можете зустрітися на безоплатному святі спорту і краси у Стрийському парку 4-5 травня.
– Ми хочемо звернути увагу суспільства на здоровий спосіб життя, на спільний сімейний відпочинок на свіжому повітрі і на турботу про бездомних тварин. А до Пасхи буде ще дві події. 17 квітня – б’юті-бранч, де будуть виступати відомі люди Львова. Наприклад, Ольга Карвацька, Марко Савицький, Вальдемар Надіжко, Катерина Кіт-Садова. Вхід буде платним. А всі зібрані гроші я використаю для реалізації соціальної програми «Відповідальне батьківство». І робитимемо фотосесію на фоні Поморянського замку. Дівчата будуть у сукні Олени Онуфрів фотографуватися біля замку. Таке поєднання, на жаль, руїн і краси, квітів, життя, весни, красивих та успішних жінок. Через цей проект ми хочемо звернути увагу цінності архітектурної історичної спадщини України.
Фінал конкурсу буде 22 травня у ресторані «Park.Art of Rest». Уляна членом журі не буде. Каже, що учасниці стали для неї рідними і виділяти когось одного вона не може.
– Всі фіналістки не сприймають одна одну як конкурентки. У них формуються стосунки як в подруг. Вони підтримують одна одну, щось радять у проектах, зовнішності, макіяжі, ідеях, організовують спільну зустрічі. У них прекрасне спілкування. І це найголовніше. 
Юлія Василина
----------
2019-04-14
Про Мирослава Ягоду: без назви
Він себе ідентифікував, як особистість, але його роботи цю особистість переросли, вони набагато більші
Проклята «радіомузика» життя
Все, що тут написано – цього недостатньо. Цим недостатньо охопити ні масштаб, ні явище, ні суть, ні творчість, ні зміст. Слово «можливо» завжди супроводжуватиме вас під час читання. Усе про що йтиметься неосяжно сприйняти без реального діалогу між Вами та Його творчістю. Це те, що не лише потрібно побачити, але й відчути. Це перезавантаження усього людського нутра. Це відчуття присутності танатоса. Це мистецтво, яке пристально дивиться на тебе, а не ти на нього. Це те, після чого виходиш із післясмаком гіркоти, збентеження та відчаю.
Творчість Мирослава Ягоди неможливо назвати ні одним словом, ні одним реченням, їй взагалі неможливо дати дефініцію. Це щось сакральне та незбагненне раціональному мисленню. Воно немає рамок, немає табу, заборонених тем.
Його картини – це відображення його оголеної сутності, яка вражає щирістю та болем. Трагізм «нестерпної легкості буття» пронизує творчість наскрізь, що не може залишити байдужим. Власне, воно перегукується, у жодному разі не порівнюється, із Френсісом Беконом та Франсіско Гойєю. Риса, яка їх об’єднує – це трагедія існування.
Герман Гессе говорив, що вміння слухати прокляту «радіомузику» життя є мистецтвом, попри усе спотворене звучання. Мирослав Ягода її чув.
Від психоделіки до іконографії
Кінець 1980-их. Це період нонконформізму, поступового розпаду радянського союзу та тоталітарної ідеології. Перша, дозволена владою, виставка нонконформістів відбулась у 1987 році. Проте, Мирослав Ягода не брав у ній участь, він, як сказано у статті « Час і голос» каталогу виставки Мирослава Ягоди: «не збирається легалізовуватися ні у солоденькому салоні, ні у прирученому «нонконформізмі»».
Читайте також: Як у львівській галереї боротимуться із синдромом відкладеного життя
Творчість Мирослава Ягоди умовно можна поділити на три періоди.
1980-90 – це так званий «чорний період», або як ще його називають «психоделічний». Це час, коли натхнення приходило із його видінь, марень. Воно наповнене експресією, інтенсивно чорними кольорами та екзистенційними мотивами.
На рубежі 2000-х його манера змінюється, він переходить від експресіоністично чорного до стриманого символічного. Він переважно звертався до релігійно-сакральних образів в абсолютно іншій манері стилізації.
«Сам його стан і те, що відбувалось навколо – все візуалізовувалось через форми, колір, засоби. Його пізніші твори умовно позначають символічний період. Він відмовився від експресіонізму і перейшов до символічно стилізованих форм. Зараз ці роботи представлені у храмі святого Івана Хрестителя», – розповідає Galnet співкураторка ретроспективної виставки Мирослава Ягоди Галина Хорунжа.
Читайте також: Пам’ятка XVII століття у Дрогобичі під загрозою зникнення
У цей час він також звертається до поезії, створює свій власний код письма. Словом, на початку 2000-х у Національному академічному українському драматичному театрі імені Марії Заньковецької ставлять його п’єсу «Ніщо».
Філософія творчості
Людина розшифровує картини, виходячи із власного досвіду. Кожен може по-різному трактувати один і той самий твір. Хтось може побачити на картині людину, а хтось якийсь сакральний символ. Якщо говорити про філософію творчості художника, то вона для кожного – різна.
«Коли ви питаєтесь про філософію творчості, у мене з’являється спокуса виділити свої акценти. Адже мені відомо, яких авторів він читав, коли я про це знаю, моя свідомість починає поступово вводити в оману і я починаю це знаходити у творах. На це можете відповісти ви, адже я уже заангажована. Я б утрималась, щоб розширено відповідати на це питання», – відповідає на поставлене запитання Галина Хорунжа.
Читайте також: Львівські синоптики розповіли, коли чекати тепла
Ми запитались відвідувача виставки картин Мирослава Ягоди Артема Зуєва, які враження у нього виникають після споглядання картини «Голодний».
«Ця картина викликає у мене неоднозначні емоції. Її неможливо зрозуміти правильно чи неправильно, адже кожен виходить із власного досвіду. Я не можу сказати, що тут зображена саме людина, яка начебто щось їсть. Це відображення мого власного внутрішнього світу, про який я не можу сказати щось конкретне, усе занадто хитке, щоб робити чіткі дефініції якимось предметам чи відчуттям».
Отже, чіткого визначення філософії творчість Мирослава Ягоди – немає. Для кожного, хто споглядає його картини вона – своя.
Сучасники про
Творче життя Мирослав Ягода пропрацював у підвалі львівського будинку під номером №4. Там практично завжди було сиро та надимлено. Деякі картини покривались пліснявою. Це було особливим місцем у Львові, де гуртувались інтелектуали та гурмани. Там часто грала музика Тома Вейтса. Жив Ягода із собакою, відданою таксою на ім’я Рекс.
«
 був людиною делікатною, а тому інколи ховав свою збентеженість за епатажем. Міг кричати через вулицю, театрально обійматись – одним словом, бравадою такого типу маскував свою делікатну душу» , – спогади із статті «MINΩTAYPO∑» каталогу виставки Мирослава Ягоди.
Деколи Мирослав любив одягатись, як справжній денді, а деколи, «що потрапило під руку». Він дуже рідко покидав Львів. Зазвичай, радіус його перебування охоплювали лише декілька кварталів навколо його майстерні.
Читайте також: Музей кіно, виставковий зал, танці та концерти: як оновлять кінотеатр «Львів»
За словами його сучасників, Мирослав деколи був нестерпним, проте за таким гострим характером ховалась добра та чутлива людина.
Перша ретроспективна виставка Мирослава Ягоди
21 березня у виставкових залах Львівської національної галереї мистецтв ім. Б.Г. Возницького відкрили першу посмертну ретроспективну виставку Мирослава Ягоди. Ініціатор: Тарас Возняк (генеральний директор Львівської національної галереї мистецтв імені Б.Г. Возницького), куратори: Галина Хорунжа та Станіслав Сілантьєв.
За словами Галини Хорунжої, цей проект – це результат неймовірно тривалого процесу.
«Цей проект готувався більше п’яти років. Спершу відбулось дослідження та розмірковування над тим, що потрібно зробити, з якими нюансами розвинути його, як цього художника представити.
Мирослав Ягода своїми роботами фігурував у наших з колегою двох попередніх виставках: «Львів:союзники» у Національному художньому музеї у Києві та «Червона книга», який минулого року проводили у «PinchukArtCentre». Там були присвячені окремі блоки цьому художнику, однак повноцінну ретроспекцію у такому масштабі 5 років тому було складно уявити».
Організувати збір понад 100 картин Мирослава Ягоди в один час – складно. Адже безліч його творів перебуває у приватних колекціях. Також багато часу куратори витратили на тривале дослідження та систематизацію зібраної інформації. Більшість робіт є або недатованими, або з неправильно вказаним роком.
Читайте також: Синтез образотворчого мистецтва та молитви. У Львові відбудеться особлива Хресна дорога
Куратори неабияк постарались, щоб не просто «розвісити» картини, їм вдалось вкласти у це сакральний зміст.
«Коли постало питання, як вибудовувати анфіладу на другому поверсі, ми думали, про те, що її має замикати. Це мала бути якась особлива річ, яка буде емоційною та логічною. Умовно, це щось сакральне, до чого ми рухаємось», – пояснює Галина Хорунжа.
Анфіладу закрила картина «Місячний гість».
Також виставка триває ще у двох локаціях: у палаці Потоцьких, де представлені його графічні роботи, та у храмі святого Івана Хрестителя, де репрезентовані ікони.
Виставка триватиме до 9 червня 2019 року.
Ольга Головчин
----------
2019-04-14
Поліцейський зі Львова встановив Національний рекорд України (ФОТО)
Капітан поліції Зореслав Каїнський став першим учасником напівмарафону та подолав 21 кілометр у бронежилеті, який важить 8,5 кілограмів
Досягнення бійця зафіксували представники Національного реєстру рекодів України.
Про це повідомляє прес-служба Нацполіції у Львівській області.
Читайте також: Українці відсьогодні можуть подорожувати в ще одну країну без віз
Пишаємося, що маємо такого колегу і бажаємо Зореславу не зупинятись на досягнутому!
Юлія Василина
----------
2019-04-14
Українці відсьогодні можуть подорожувати в ще одну країну без віз
Про це повідомив Президент України Петро Порошенко
Тож відсьогодні громадяни України можуть подорожувати до Королівства Таїланд з туристичною метою без віз.
Читайте також: Синтез образотворчого мистецтва та молитви. У Львові відбудеться особлива Хресна дорога
Для перебування в країні до 30 днів потрібно мати лише закордонний паспорт – біометричний чи небіометричний.
Юлія Василина
----------
----------
2019-04-15
У Львівській академії мистецтв почався тиждень зустрічей з успішними людьми (куди піти)
Вхід на усі події вільний
З 15 по 18 квітня у Львівській національній академії мистецтв відбуватимуться презентації, лекції, тренінги, воркшопи, бесіди та інші не менш цікаві заходи. Якщо ви шанувальник мистецтва, або ж просто людина, яка бажає розвиватись, не пропустіть такого дійства у Львові.
Сьогодні, у рамках «Тижня лекцій та зустрічей у галереї ЛНАМ» відбулась презентація проекту «BIG IDEA CHALLENGE» від «Creative Spark» та воркшоп «Дизайн: створення мікросвітів» від Віталія Кириліва.
Читайте також: Про Мирослава Ягоду: без назви
Графік проведення наступних заходів:
16 квітня
11:00 – лекція від архітектора Олександра Яреми «Ревалоризація в сучасній урбаністиці»
14:00 – презентація «Як заробляти, малюючи ілюстрації» від навчального ІТ-центру «SkillUp»
17 квітня
11:00 – лекція від Інституту просторового розвитку «Місто для всіх: партисипація міського середовища за участі стейкхолдерів на прикладі реконструкції площі Двірцевої у м. Львів. Лектор: Юрій Послєдніченко, ЛКП «Інститут Просторового Розвитку»
14:00 – тренінг з імпровізації для студентів ЛНАМ від майстерні «Improv» (до 12 осіб)
17:00 – лекція «Дизайнер у реальному житті» від Тараса Тортини, співзасновника школи дизайну «Flying Cakes»
18 квітня
11:00 презентація четвертого випуску газети «Esthete»
12:00 відкриеі інтерв’ю з художниками від Марти Троцюк, авторки мистецького проекту «Gallery 101»
14:00 Бесіда про сучасний арт-ринок і галерейну діяльність від Катерини Гай
17:00 зустріч із Сергієм Радкевичем
Вхід на усі події безкоштовний.
Читайте також: «В Україні ніколи не буде державної церкви». Про що Блаженніший Епіфаній говорив у Львові
 
Ольга Головчин
----------
2019-04-15
«На наші сторіс відгукнулись сотні наречених». Клієнти Crystal розпочали флешмоб на підтримку салону
Працівники львівського салону весільних і вечірніх суконь кажуть, що у соцмережах уже декілька днів про їхній магазин поширюється негативна інформація про нібито обслуговування неналежним чином однієї з клієнток
Львів’янка написала пост, де звинуватила салон у тому, що їй пошили не те весільне плаття, яке вона замовляла, і вимагала повернути кошти. Головний адміністратор салонів Crystal Design Дарина Трапезнікова каже, що кошти дівчині повернули. Хоча згідно з договором, робити цього вони не мали права.
Читайте також: У Львові відбувся півмарафон Run the World 2019: як це було (ВІДЕО)
І аби заспокоїти своїх клієнтів, які вже замовили у них сукні або лише планують прийти у салон, записали відеозвернення:
«В наших сукнях одружувалося багато публічних людей. Напевне, у кожного є знайомі, які купували у нас весільну або вечірню сукню, або хоча б раз були у нашому салоні. Звичайно, з такої кількості клієнтів бувають непорозуміння, бо це сфера обслуговування. Ми завжди приймаємо зауваження та аргументовану критику, готові шукати компроміс. Але не будемо миритися з відвертим та безпідставним плямуванням нашої репутації, бо за нашими плечима тисячі задоволених клієнтів», – каже у відео адміністратор салону Crystal Сергій Цалковський.
Уже за декілька хвилин дівчата, які замовляли тут і вечірні, і весільні сукні почали надсилати відгуки зі словами вдячності за якісну і професійну роботу. Повідомлення надходили щохвилини.
 
«На наші сторіс відгукнулись сотні наречених і випускниць, з словами вдячності, які дають нам тверде підґрунтя і впевненість, що ми працюємо не дарма. Ми щиро вдячні їм за підтримку у цій ситуації. А час диктує свої правила і сьогодні клієнт, що буває часом неправий, може зняти з десяток сторіс і не висвітливши ситуацію повністю – може плямувати репутацію цілої компанії, не задумуючись про людей котрі щодня працюють в цій компанії, про тисячі клієнтів, які стоять за нашими плечима і сотні стурбованих тим, що відбувається. Тому для нас це важливо – бо ми відповідаємо за усе, що ми робимо», – розповіла Дарина Трапезнікова.
Андрій Теплий
----------
2019-04-15
У працівників львівського садочка №168 виявили стафілокок
Йдеться про трьох працівників. Їх вже відсторонили від роботи і відправили на лікування
Про це Galnet повідомила начальник відділу організації розслідування спалахів Держпродспоживслужби у Львівській області Олена Улашина.
«Три людини персоналу адміністрацією садочку відсторонені від роботи для проходження лікування, бо в них був висіяний патогенний стафілокок. . Є періодичність проходження персоналом меодогляду. На стафілокок беруться мазки з носа і зіву. Вони могли захворіти і за тиждень після медогляду.Коли було проведено санепідобстеження, то лабораторним центром була проведена заключна дезинфекція. Зараз ще мають нам надати результати контрольних змивів про якість проведення дезинфекції», – каже Олена Улашина.
Читайте також: У Львівському міському еколого-натуралістичному центрі знайшли одну із викрадених шиншил
У Львівському обласному лабораторному центрі уточнюють, що перевірили 12 продуктів харчування, а також взяли змиви з посуду, обладнання й інвентарю харчоблоку садочку.
«В сир кисломолочний виявили бактерії групи кишкової палички. Там були ще інші дослідження, які вказують про недотримання санітарного належного режиму в тому дитячому садочку. Проби брали як у працівників, так і з об’єктів робили змиви. І з двадцяти змивів у п’яти ми виявили бактерії умовно патогенні і патогенні. Це і тарілка, і ложка, і полиця для зберігання іграшок. І були бактерії групи кишкової палички з розділочного інвентаря, з кухонного обладнання. Ось це, що я назвав, не послужило причиною отруєння дітей. Бо з інфекційної лікарні дали заключення, що в дітей ротавірусна інфекція. А те, що я сказав, могло спонукати до іншої патогенної флори, що призвело до захворювання дітей», – пояснює пан Олег.
Нагадаємо, 10 квітня до Львівського обласного лабораторного центру надійшла інформація, що до лікарні звернулося шестеро дітей з закладу дошкільної освіти №168 м.Львова з ознаками гострої кишкової інфекції, з яких госпіталізовано 5-ть та батьки 1 дитини відмовились від госпіталізації (перебуває на амбулаторному лікуванні).  Діагноз у госпіталізованих гостра кишкова інфекція у 4-х осіб, у 2-х осіб гостра кишкова інфекція, ротавірусний ентерит.
Юлія Василина
----------
2019-04-15
Завтра на Львівщині сніжитиме, – синоптики
Коли все-таки прийде тепло та закінчаться опади, Galnet розпитав у синоптикині Львівського регіонального гідрометцентру Олександри Тузяк
За словами синоптикині, у найближчі дні Львівщина буде перебувати під впливом циклону, який розташувався над півднем України. 16 квітня обов’язково потрібно прихопити із собою парасолю, адже вдень пройдуть дощі, місцями навіть сніг. Мокрий сніг більш можливий у гірській частині території Львівської області, проте, на рівнинній території також можуть пролітати сніжинки. Температура: вночі – від 0 до -5°C; вдень – +5-10°C. Із 17 квітня поступове підвищення температури: вночі – +1-6 °C; вдень – +7-15°C.
З 19 квітня очікується припинення опадів. До 22 квітня температура ще буде коливатись. Опісля 22 квітня – потепліє.
Читайте також: У Львівському міському еколого-натуралістичному центрі знайшли одну із викрадених шиншил
Ольга Головчин
----------
2019-04-15
Клієнти «Львівгаз збуту» в 1,5 рази збільшили борги за газ
Станом на 1 квітня борг споживачів газу Львівщини перед ТОВ «Львівгаз збут» сягнув 2,3 млрд грн. А це в 1,5 разів більше ніж торік
Збільшення неплатежів відбувається за рахунок монетизації субсидій, зменшення кількості субсидіантів серед населення та здорожчання вартості газу.
Від березня змінився механізм виплати житлових субсидій. Клієнти “Львівгаз збуту”, котрим призначено державну допомогу для оплати спожитого газу, почали отримувати її «живими» грошима. Деякі споживачі використали отримані кошти на інші цілі, нерозрахувавшись за послугу постачання газу. Окрім того, кількість субсидіантів серед клієнтів ТОВ «Львівгаз збут» в поточному опалювальному періоді зменшилась на 54%, а також зростала вартість природного газу. Все це напряму вплинуло на зростання неплатежів за спожитий газ і збільшення кількості боржників.
Читайте також: “Львівгаз збут” від вартості поставленого газу отримує лише 2 %
«В нас були перестороги, що через видачу субсидійних коштів споживачам «на руки», деякі наші клієнти використають ці гроші на інші потреби, а не на оплату за спожитий газ. На жаль, так частково і сталось. На додачу ряд споживачів мають накопичені борги за попередні зимові місяці. Зараз борг клієнтів «Львівгаз збуту» становить 2,3 млрд грн. Найбільше боржників серед споживачів Львова, Пустомитівського та Стрийського районів», – зазначила начальник відділу розрахунків «Львівгаз збуту» Ольга Чабан.
Через відсутність оплати «Львівгаз збут» не має можливості своєчасно розрахуватися з державним постачальником – НАК «Нафтогаз України» – за спожитий населенням газ і оперативно замовити необхідні обсяги для подальшого забезпечення газом споживачів.
У разі труднощів із погашенням заборгованості, для того, аби не погіршувати ситуацію і не накопичувати борги, фахівці «Львівгаз збуту» рекомендують своїм клієнтам укласти графік погашення заборгованості. При наявності відповідних документів, зокрема довідок про доходи всіх повнолітніх членів сім’ї, зареєстрованих в житловому приміщенні (для непрацюючих членів сім’ї працездатного віку подаються документи про причину тимчасової незайнятості). Надалі, при погашенні боргів або їх реструктуризації споживач може звернутися до органів соціального захисту для призначення державної допомоги.
Читайте також: У «Львівгаз збуті» пояснили, чому приходять СМС про борг
Окрім того, наголошуємо, що наявність простроченої заборгованості унеможливлює подальше надання державної підтримки. У разі несплати за послуги по закінченню поточного опалювального сезону, надалі субсидія призначатися не буде.
Андрій Теплий
----------
2019-04-15
У Львівському міському еколого-натуралістичному центрі знайшли одну із викрадених шиншил
Шиншилі під час викрадення вдалось втекти та заховатись
«Очевидно, злодій вночі не побачив, що вона прослизнула під руки. Заховалась тваринка під рейками. 6 чи 7 числа ми її знайшли. Звісно, вона була перелякана, у стресову стані, але все ж на місці», – розповів у коментарі Galnet директор Львівського міського дитячого еколого-натуралістичного центру Ігор Антахович.
Директор центру припускає, що крадіжку вчинили із комерційною метою. Підозрюваних у них поки що немає, адже, кажуть в адміністрації, потік відвідувачів дуже великий.
«Щодо крука, який говорив, то це однозначно робили під замовлення. Адже до нас неодноразово звертались із пропозицією продати цього крука для галереї, бару , ресторану. Ми завжди говорили, що ми такими речами не займаємося. Адже крук – це вид місцевої фауни, він перебуває під охороною. Утримання диких тварин у приватних руках заборонено законодавством України. Мабуть, комусь було дуже потрібно отримати крука, знайшли злодія, який за певну винагороду погодився це зробити», – пояснює журналістові Galnet директор центру.
Раніше, згадує директор, в еколого-натуралістичному центрі також були випадки крадіжок тварин, проте це траплялось доволі рідко.
«Раз в рік ми не дораховуємось якихось дрібних тваринок, які сидять у вільному доступі. У нас контактний зоопарк, тобто наш принцип – це безпосередня доступність. Особливо у вихідні дні, у теплий період року на вулицю виставляються і папуги, і канарки й інші тварини. Час від час хтось зникає, адже у нас немає відеонагляду та охоронця. Проте, щоб так спрямовано вночі залізти на територію та викрасти тварин – такого ще не було», – розповідає Ігор Антахович.
Після цієї крадіжки адміністрація еколого-натуралістичного центру вирішила встановити відеонагляд та замки на клітки. Словом, «поспілкуватись» із тваринами напряму стане складніше.
«Ті клітки, з яких викрили тварин, закривались на гачок. Тобто, кожен охочий мав легкий доступ до тварин. Тепер ми змушені поставити замки та відеонагляд із спеціальною нічною підсвіткою. На жаль, люди, які захочуть поспілкуватись безпосередньо з твариною змушені будуть просити працівників закладу, щоб він виділив час та відкрив клітку», – додає пан Ігор.
За словами директора центру, викрадення тварин викликало дуже бурхливу реакцію в соціальних мережах. Дехто навіть запропонував віддати свою домашню шиншилу до еколого-натуралістичного центру. На таку пропозицію адміністрація радо погодилась.
Читайте також: Мав стати донором, а став пацієнтом: Як у Львові рятують собак
Зараз за справою викрадення тварин відкрито кримінальне провадження.
Нагадаємо, у ніч з 3 на 4 квітня з Львівського міського еколого-натуралістичного центру невідомий викрав дев’ятьох тварин: 4 декоративних кроликів, 2 шиншили, 2 дегу та незрячого крука, який вмів розмовляти. Проте, одній шиншилі вдалось втекти.
Ольга Головчин
----------
2019-04-15
У Львові спортсмени, які претендують на участь в Олімпійських та Паралімпійських Іграх отримуватимуть щомісячну стипендію
25 спортсменів-претендентів на участь в Олімпійських та Паралімпійських Іграх 2020 року отримуватимуть щомісячну стипендію у розмірі 10 тисяч гривень до кінця грудня.
За словами начальника управління молоді та спорту Львівської міської ради Антона Нікуліна, спортсменів потрібно підтримувати до поїздки на Ігри, щоб вони мали змогу якнайкраще підготуватись до змагань.
«Тепер спортсмени мають змогу отримати хорошу фінансову підтримку від Львівської міської ради, адже ми поставили собі за мету не тільки відзначати спортсменів, тоді коли вони привезли щось із турнірів. Тобто, по факту нагороджувати їх за зайняті місця. Тут ми йдемо на випередження, вкладаємо кошти в підготовку тих спортсменів, щоб вони мали краще фінансове забезпечення та мали змогу готуватись до Ігор 2020 року».
Список спортсменів , які отримуватимуть фінансову допомогу, формуватиметься на основі подання відділення Національного олімпійського комітету у Львівській області. Програма підтримки триватиме від травня 2019 року до липня 2020 року.
Читайте також: У Львівській ОДА обговорили, що буде з арештованими ТЕЦами (ВІДЕО)
Чемпіонка світу з вільної боротьби Юлія Ткач прокоментувала , що така програма є важливим кроком до ґрунтовної підготовки до Ігор.
«Для нас, спортсменів – це важлива подія, адже це вагомий внесок у нашу підготовку до Олімпійських Ігор. Цей рік є Передолімпійським, коли виборюються ліцензії. Ці кошти підуть на благо, для того, щоб ми все-таки завоювали ліцензії та відстоювали свою державу на Олімпійських Іграх. Звичайно, дуже приємно, що місто цінує своїх спортсменів, коли вони ще навіть не мають медалей. Я виступаю за Львів уже понад 12 років. І я з гордістю можу сказати, що Львів є спортивною столицею нашої держави»,- пояснила спортсменка.
Нагадаємо, що 4 квітня на сесії міської ради затвердили Програму підтримки львівських спортсменів-претендентів на участь в Олімпійських та Паралімпійських Іграх 2020-го року у Токіо. Аналогів подібній Програмі в Україні немає.
Ольга Головчин
----------
2019-04-15
Львівські дезінфектори попереджають: щури виходять з підвалів (ФОТО)
Саме тому дезінфектори розставляють приманки для щурів. Спеціалісти кажуть, що для людей та тварин вони безпечні
У Львові продовжують боротися зі щурами. Як це відбувається розповів директор обласного ЛКП «Профілактична дезінфекція» Роман Добуш:
– Зараз, 17 квітня, саме закінчується суцільна дератизація, яку ми посилено проводили. Щури зараз виходять з підвалів, де вони зимували, і переходять на інші об’єкти, тож якраз на тих шляхах ми й намагалися їх максимально зловити.
Він також розповів, що до них часто звертаються з проханням поставити отруту біля смітників, де бачили щурів. Однак, розставляти приманки в таких місцях заборонено вимогами до техніки безпеки.
– Ми використовуємо тільки засоби IV ступеню токсичності, які дозволило використовувати Міністерство охорони здоров’я і сертифіковані в нас в Україні. До того ж, ми ніколи не розставляємо ці засоби на ділянках, які доступні для людей: ставимо їх в нори. Зараз ми використовуємо, переважно, парафіновані приманки. Кіт чи собака ніколи не будуть їсти того. 
Читайте також: Про Мирослава Ягоду: без назви
Директор «Профілактична дезінфекція» наголосив, що їхнє основне завдання не знищити щурів, а не допустити їх до місць, де живуть люди, а також зберігають та використовують продукти харчування.
 
Андрій Теплий
----------
----------
2019-04-16
Хто такий Президент України та які його повноваження: обговорення у центрі Шептицького
Напередодні, у центрі Шептицького у Львові провідні спікери УКУ у ток-шоу «Що зможе і не зможе український Президент?» обговорили статус Президента та розповіли про його повноваження 
Ми записали ключові цитати, які прозвучали під час ток-шоу.
Насамперед, спікери зазначили, що форма правління у нашій державі – парламентсько-президентська. Тобто, парламент має свої повноваження, президент – свої.
Іван Городиський, к.ю.н., адвокат, директор Школи права УКУ, партнер ЮФ «Дексіс Партнерс»:
«Так виглядає вертикальна влада в Україні. Кожне перехрестя – конфлікт повноважень,тобто, коли прийняття рішень влади стикаються між собою. Критично, коли ніхто не знає, що буде, коли хтось з кимось щось не погодить».
Іван Городиський додає, що цифри на фото зі схемами можуть бути застарілими.
Читайте також: «Якщо ти поза політикою, то тобі байдуже». Про що Ахтем Сеітаблаєв говорив у Львові
Іван Городиський, к.ю.н., адвокат, директор Школи права УКУ, партнер ЮФ «Дексіс Партнерс»:
«21 квітня ми будемо обирати не конкретні прізвища у бюлетенях, а – команди юристів. Важливим буде те, хто буде юридичним радником: офіційним або прихованим. У теперішній вертикалі влади ми маємо респектабельного юриста-консультанта Олексія Філатова, який себе добре зарекомендував у практиці. Який є ефективним у плані реформ. Його можна критикувати, але його реформи не наштовхнулись на спротив. Що ми маємо з іншої сторони – одного хорошого юриста Андрія Богдана. Ходять чутки, що до цієї команди приєднається один з найкращих українських сучасних юристів – Андрій Портнов. Якщо він справді доєднається до команди, то матиме дуже мало значення все те, що ми зараз обговорюємо. Його кандидат буде мати рівно той об’єм повноважень, стільки буде потрібно йому особисто і тим, хто його підтримує. І насправді у цьому є дуже велика загроза. Це мій ключовий меседж, що 21 квітня – це не просто про вибір кандидата, це вибір юридичної команди».
Галина Герасим, старша викладачка програми соціології УКУ, політологиня:
«Зрештою, при будь-якому розвитку подій, все не так страшно, тому що повноваження у нашого президента не такі великі. З одного боку він правдивий, з іншого боку у нас у багатьох випадках прописані правила не зовсім чітко, не зовсім вони відпрацьовані. У такій ситуації відбувається наступна річ: формальні структури підміняються собою різними неформальними. Коли немає чітко прописаного формального, його прописують неформальним. Є дослідження американського політолога Генрі Гейла, який стверджує , що в принципі парламентсько-президентські системи, такі як у нас, вони дуже хороші для демократій у транзиті, таких як у нас. І проблеми почнуться тоді, коли не буде системи стримувань. І ці системи на пострадянському просторі можуть ламатись у різні способи. Наприклад, коли неформальні структури підміняють собою формальні і потім ламаються формальні. Те, що відбулось у Казахстані, коли спершу теоретично парламент мав вповноваження. Тобто в різні способи це відбувається, такий сценарій для України мене дещо лякає».
Дмитро Шеренговський, к.пол.н., керівник академічного відділу УКУ, старший викладач кафедри політичних наук УКУ
«Коли ми говором про президента, ми повинні усвідомлювати, що за ним стоїть. Насамперед, це силовий блок. Це означає, що армія,СБУ, прокуратура напряму залежні від Президента. Інша річ – це міжнародна політика, це не тільки представництво країни, це є контракти, гарантії зовнішньоекономічні. Третій блок – це гарантії стабільності. Це ніде не прописано, проте це виникає на практиці. При цих всіх балансах сил, все-таки, президент здатний змінювати та впливати самостійно на якісь певні рішення. Це стосується і внутрішньої політики і зовнішньої».
Читайте також: Ірма Вітовська: Якщо знімати російськомовний контент, то такий, який зруйнує певні стереотипи
Дмитро Шеренговський, к.пол.н., керівник академічного відділу УКУ, старший викладач кафедри політичних наук УКУ
«Це насправді складе питання, що може і що не може президент. У принципі, може достатньо багато – як головнокомандувач. За ним стоять силовий блок та армія. Президент може давати рішення, скажімо, про напад чи ненапад. Він може безпосередньо завадити чи заборонити застосовувати зброю у даних умовах. Президент може безпосередньо вплинути на те, щоб змінити структуру генералітету. Президент може вплинути на те, щоб, наприклад, зробити усі необхідні кадрові зміни. Це є безпосередньо у компетенції президента. Це не означає з іншого боку, що президент має бути досконалим воякою. Проте, він мусить, і це його обов’язок, розставити і співпрацювати з оборонними та силовими органами таким чином, щоб у певний критичний момент рішення ухвалювали швидко та ефективно. Що не може зробити у цьому випадку президент. Ви бачили цей процес введення тимчасового військового стану. Так чи інакше ми стикаємось із парламентом, про те, що рішення має бути прийнято однозначно конфігурацією відносин між парламентом та Президентом».
Іван Городиський, к.ю.н., адвокат, директор Школи права УКУ, партнер ЮФ «Дексіс Партнерс»:
«21 число – це кармічне число для революції України: 21 числа Помаранчева революція, через 9 років революція Гідності, і 21 квітня ми маємо II тур виборів Президента України. Але я не думаю, що будуть мати місце масові заворушення чи протести чи щось інше. Зараз суспільство не готове до того, щоб знов виходити. Основним драйвером, як на мене, був саме середній клас, або люди, які прагнули стати середнім класом. Зараз з людьми, з якими я спілкуюсь, існує певна втома і певна невіра, що у цьому розкладі революційний хід може щось зробити. Проте, я не виключаю, що у залежності від результатів виборів і навіть незалежно від них, ми стоїмо під ризиком ще одного витка революційних подій. Проте, як на мене, поштовхом до нього стане не результати виборів, а якесь певне судове рішення. Оскільки, як на мене, за останнім 5 років найбільшим розчаруванням є судова система».
Читайте також: «В Україні ніколи не буде державної церкви». Про що Блаженніший Епіфаній говорив у Львові
Дмитро Шеренговський, к.пол.н., керівник академічного відділу УКУ, старший викладач кафедри політичних наук УКУ
«Будь-яка революція залежить від дуже великої конфігурації факторів, які мають скластись саме так, які до цього призведуть. У революції є так чи інакше певний цикл. Зазвичай: існує революція, дуже довгі очікування, період фактично реалізації цих очікувань, після того, як цей період є неуспішним, зазвичай приходить якась зміна і якщо вона успішна – градус непідтримки понижується і вона у принципі влягається. Ми все ще у циклі революцій. Якщо далі у будь-якій конфігурації влада якимось чином буде відповідати суспільним очікуванням, якщо градус невиконання буде зменшуватись, тоді ми вийдемо з цього циклу. Якщо воно буде напружуватись, тоді можливі масові протести тої чи іншої групи. Приводом може бути будь-що».
Ольга Головчин
----------
2019-04-16
 «Нотр-Дам – згорів, а у вас є свої хворі «діти»: львівська активістка звернулася до міністра культури
Ганну Гаврилів, чий благодійний фонд «Спадщина.UA» займається відновлення Поморянського замку, обурив пост міністра культури Євгена Нищука
Міністр написав, що готовий «направити своїх кращих фахівців та реставраторів для робіт з відновлення Собору Нотр-Дам ХІІ ст. у Франції», де сталася пожежа.
Ганна Гаврилів ж зазначає, що міністру варто звернути на українські пам’ятки архітектури, які потребують негайної реставрації. Наприклад, відновлення потребує Поморянський замок XIV століття.
Читайте також: Як виглядає інклюзивно-ресурсний центр у Золочеві (ФОТО)
«Міністерство культури ніколи не виділяло кошти на Поморянський замок. Востаннє гроші, 500 тисяч гривень, нам виділяла Львівська обласна рада на проектно-кошторисну документацію ліквідації аварійного стану за ініціативи Департаменту архітектури ЛОДА. У Поморянському замку є східна вежа – це найдавніша частина замку. Поряд є ренесансна капличка і там пішла тріщина. Приблизно за місяць вона може завалитися. Згідно проектно-кошторисній документації ліквідація аварійності цілого замку вартує 16 мільйонів гривень. А це пам’ятка національного значення. Їх в Україні менше трьох десятків. Це об’єкт, який потрібен всій Україні, а він руйнується», – сказала Galnet Ганна Гаврилів.
Люди зі всієї України також надсилають Євгену Нищуку фото стану пам’яток архітектури, які потребують реставрації і просять, щоб він гроші і фахівців направив на одну з них.
Юлія Василина
----------
2019-04-16
Як виглядає інклюзивно-ресурсний центр у Золочеві (ФОТО)
На облаштування приміщень центру витратили понад 250 тисяч гривень державної субвенції
Сьогодні, 16 квітня, у Золочеві свою роботу розпочав інклюзивно-ресурсний центр, де надаватимуть комплексну оцінку розвитку дітей з особливими освітніми потребами, а також проводитимуть з ними корекційні заняття.
– Розвиток і соціалізація діточок – надзвичайно важливе питання. Такі центри забезпечують однакові можливості на здобуття дошкільної та середньої освіти усім дітям. Зробити цих діток повноправними членами суспільства – це справа не лише вихователів та батьків, це стосується кожного з нас, – зазначив голова Львівської ОДА Олег Синютка.                  
У приміщеннях інклюзивно-ресурсного центру створили умови безбар’єрного доступу для осіб з порушеннями опорно-рухового апарату, зокрема пандуси та спеціально обладнаний санвузол. Тут також є кабінети психолога, логопеда та реабілітолога. Організовувати своє дозвілля та свята діти зможуть у актовій залі. Для реабілітації у центрі є басейн та соляна кімната. 
  
В інклюзивно-ресурсному центрі працюють 5 фахівців: директор, 2 практичні психологи, вчитель-логопед та вчитель-реабілітолог. На облаштування приміщень центру використано 251844 гривень коштів державної субвенції та 35000 гривень спонсорської допомоги.
Читайте також: «Діти харчуються так, як 60 років тому»: Євген Клопотенко представив збірник шкільної їжі у Львові
До слова, у закладах загальної середньої та дошкільної освіти Золочівського району за інклюзивною формою навчання навчається 14 дітей з особливими освітніми потребами. 
Мар'яна Галькович
----------
2019-04-16
Золотистий стафілокок і кишкова паличка: що знайшли у львівському садочку №168
Galnet писав про те, що шестеро дітей з цього садочку на вулиці Кульпарківській отруїлися. П’ятеро з них потрапили до лікарні
Коли ж у садочок приїхала перевірка з Держпродспоживслужби у Львівській області, то знайшла там низку порушень: салати готували у приміщенні, де проводилася обробка сирих продуктів, їжу готували при завищеній температурі, а засоби для дезинфекції іграшок зберігалися у туалеті.
«Патогенний стафілокок, тобто золотистий стафолокок, не повинен бути присутній в організмі людини. Ми 20 змивів у групах відібрали на умовно патогенну флору. У трьох випадках було виявлено золотистого стафілокока. Це був посуд, столові прибори, столова тарілка і щипці для готових кулінарних виробів. Крім того, на змиві з полиці для зберігання іграшок ще було виявлено ешеріхію колі (це бактерія кишкова паличка). Ще ентеробактер аерогенес (умовно патогенні прямі паличкоподібні бактерії) було виділено у горнятках і графині для води. Це забруднення, яке передається фекально-оральним шляхом», – пояснила Galnet начальниця відділу організації розслідування спалахів Держпродспоживслужби Львівщини Олена Улашина.
Читайте також: Лев Скоп малюватиме мурал у Бориславі
Ці бактерії могли потрапити на посуд, наприклад, якщо працівник не помив руки після відвідин туалету.
«Не виключено, що одним із факторів отруєння може бути забруднення через персонал, який був носієм стафілококу. Крім того, на аналіз були відібрані 5 проб кулінарних виробів. У всіх них є бактерії кишечної палички. Це так само є показником забруднення. Це так само імовірно спрчинило гостру кишкову інфекцію. Тому що діагнози дітям поставили такі: ротавірусна інфекція – двом дітям, двом – ротавірусна інфекція і гостра кишкова інфекція і ще двом – гостра кишкова інфекція», – каже пані Олена.
При хорошому імунітеті навіть золотистий стафілокок зашкодити не може. Проте, якщо імунітет знижений, то саме ця бактерія може спровокувати низку захворювань. Аби такого не сталося, потрібно дотримуватися правил особистої гігієни і дезинфікувати посуд, поверхні та іграшки у дитячих садочках і школах.
Читайте також: Альтернатива штучним квітам. Львівські священики розповіли, з чим варто приходити на могили
Тим часом садочок вже працює. Медсестрі винесли догану за відсутність контролю, а трьох працівників, у яких виявили золотистий стафілокок, відправили на лікування. На садочок також склали протокол про порушення. Справу розгляне головний державний інспектор і вирішить чи накладати штраф на адміністрацію дошкільного закладу.
Юлія Василина
----------
2019-04-16
У Львові проведуть безкоштовний майстер-клас для дітей з прикрашання паски
Подію організовують Радіо FM Галичина та відпочинковий комплекс Park. Art of Rest
З випіканням Великоднього хліба – паски, пов’язано чимало українських традицій. Але найвідповідальнішим моментом є саме прикрашання Великоднього хліба. У цій справі у кожній хаті свої правила. Хтось «качає» валики, із яких потім плетуть коси, хтось робить квіточки, листочки, хрестики, або ж навіть ліпить мініатюрних звіряток.
Щоб зберегти давні українські традиції Радіо FM Галичина та відпочинковий комплекс Park. Art of Rest вирішили влаштувати для малечі майстер-клас «Солодкий декор на Пасху». Учасники навчаться виготовляти прикраси із різнокольорової кондитерської мастики. Також, на місці, ми будемо прикрашати паски власними виробами.
Відбудеться свято 25 квітня, о 19 годині у відпочинковому комплексі Park. Art of Rest, м. Львів, вул. Вітовського, 43а.
Читайте також: Media House: як у Львові навчають радіоведучих та акторів дубляжу
 «Певно у кожного найяскравішим спогадом про Великдень є фарбування великодніх яєць та прикрашання паски. Тому цього року FM Галичина вирішила підтримати таку приємну українську традицію та зробити унікальний солодкий декор разом з нашими маленькими слухачами. Ми розкажемо про звичаї випікання великоднього хліба та покажемо, яку красу можна створити власними руками», – розповіла бренд-менеджер ТРК «Галичина» Валентина Жукуляк.
Крім того, у програмі заходу дітей чекають святкові розваги, ігри разом з ведучими Радіо FM Галичина та смачне частування від ресторану Park. Art of Rest!
Участь у майстер-класі безкоштовна. Кількість місць обмежена. До участі запрошуються діти віком 6-12 років.
Телефон для реєстрації – 0670082222
Читайте також: Місіс Східна Європа: як у Львові фіналісток конкурсу вчили виступати на публіці
Андрій Теплий
----------
2019-04-16
«Львівгаз» завершив 2018 рік із збитком 439,7 млн грн
У ПАТ «Львівгаз» відбулись чергові Загальні збори акціонерів. На засіданні була затверджена фінансова звітність підприємства за минулий рік. У зв’язку із тим, що встановлений НКРЕКП тариф не покриває економічно обґрунтованих витрат «Львівгазу» збитки компанії у 2018 році склали 439,7 млн грн
Основним джерелом збитків для компанії є виробничо-технологічні втрати (ВТВ). Через занижену вартість газу для ВТВ в тарифі, газорозподільні компанії, які змушені купувати в Укртрансгазу послугу з балансування. Середня вартість цієї послуги в минулому році склала 11 187 грн/тис куб м.
Незважаючи на складну фінансову ситуацію впродовж 2018 року ПАТ «Львівгаз» здійснило комплекс заходів для покращення якості обслуговування споживачів та виконало усі зобов’язання щодо підвищення безпеки транспортування газу розподільними мережами.
Зокрема, фахівці компанії провели технічне обслуговування 24,7 тис. км підземних газових мереж, 1 446 газорегуляторних пунктів (ГРП), 2 800 шафових газорегуляторних пунктів (ШГРП), комплексне приладове обстеження (КПО) 85 тис км. Окрім того, здійснено заміну 32 км аварійних ділянок розподільних газопроводів та реконструйовано 6,7 км газопроводів.
Читайте також: Клієнти «Львівгаз збуту» в 1,5 рази збільшили борги за газ
Фінансові труднощі ускладнюють роботу компанії ПАТ «Львівгаз». Але перегляд збиткового тарифу на розподіл знаходиться в компетенції НКРЕКП.
«Ми спрямовуємо наші зусилля і на покращення якості обслуговування клієнтів Львівщини. Зокрема у 2018 році для зручності клієнтів було розроблено мобільний додаток 104 Mobile, він призначений для мобільних пристроїв, які працюють на операційній системі Android, а вже цьогоріч з’явився додаток 104 Mobile Light для споживачів газу, які користуються iPhone», – зазначив Голова Правління «Львівгазу» Юрій Войсович.
У 2019 році ПАТ «Львівгаз» планує й надалі виконувати роботи, передбачені у плані розвитку газорозподільної системи, здійснювати всі регламентні роботи на газопроводах, встановлення приладів обліку газу, обслуговування клієнтів, а також виконувати всі заходи, необхідні для безперебійного проходження опалювального періоду 2019-2020 років.
Читайте також: Клієнти «Львівгазу» вимагають забезпечити приведення газу до стандартних умов
Інформаційна довідка: 
ПАТ «Львівгаз» – компанія, яка займається розподілом природного газу через розподільчі газопроводи на території Львівської області. Це найстаріше вітчизняне підприємство у своїй галузі, а також одне з найбільших за рівнем газифікації. Щороку компанія транспортує приблизно 1,5 мільярдів кубометрів природного газу до споживачів Львівщини. Природний газ потрапляє до споживачів Львівщини через розподільчі мережі ПАТ «Львівгаз». Загальна довжина розподільних газопроводів в області становить 24 712,284 км, з яких розподільні 16 638,736 км, та газопроводи-вводи 8 073,548 км. Регулювання тиску газу здійснюється за допомогою 4 267 газорегуляторних пунктів та 72 781 будинкових регуляторів.
Читайте також: «Львівгаз» оскаржить рішення НКРЕКП про накладення штрафу 
Андрій Теплий
----------
2019-04-16
Лев Скоп малюватиме мурал у Бориславі
Митець зробить це безкоштовно
Малюнок має прикрасити фасад будинку в центральній частині Борислава на вулиці Шевченка, 1.
Мер міста Ігор Яворський у соцмережах запропонував чотири варіанти муралу: релігійний (Богородиця), патріотичний, нафтовий Борислав або абстаркція. Наразі більшість голосує за третій варіант – нафтовий Борислав.
Читайте також: «На нову техніку»: Львівські відеоблогери збирають гроші на свій проект
Лев Скоп каже, що можна поєднати різні теми у малюнку.
«Я хотів одразу сам намалювати. Але у міській раді хотіли виставити це на обговорення. Я хотів нафтовий Борислав внизу намалювати. А над цим – Покрову або заступницю Варвару. Я малюю Варвару не стереотипно. А малюю Варвару як дівчину у віночку, тобто Варвара в мене красива молода українка. Також я хочу, щоб, коли поставлять риштування, кожен бажаючий міг прийти і намалювати внизу райські квіти. Я так робив у Станиці Луганській. І це дуже гарно. А зверху хотів би намалювати небо і воїнів в пам’ять про загиблих на Сході», – розповів Galnet Лев Скоп.
Фарби і всі необхідні інструменти у митця є. За словами міського голови, завтра, 17 квітня, біля будинку вже встановлять риштування і одразу можна буде починати створювати мурал. Коли його закінчать, залежить і від погодніх умов. Наприклад, у Станиці Луганській Лев Скоп восьмиметровий мурал зробив за 6 годин.
Юлія Василина
----------
2019-04-16
Альтернатива штучним квітам. Львівські священики розповіли, з чим варто приходити на могили
Пластикові квіти на могилах, кажуть священики, – це екологічний гріх
Чому не варто нести штучні квіти на могли та якою альтернативою можна їх замінити розповів Galnet голова комісії з питань екології Львівської Архиєпархії УГКЦ отець Микола Пришляк
«Ми, як церковна екологічна структура, декілька років поспіль закликаємо людей відмовитись від цієї недоброї практики – приносити штучні квіти на цвинтар. Ми всі розуміємо, що такі квіти дуже швидко втрачають свій зовнішній вигляд. Вони вигорають на сонці й потім опиняються, скажімо, за парканом цвинтаря. Їх утилізують у неправильний спосіб, спалюють, що забруднює повітря та погано впливає на здоров’я. Це екологічний гріх , а саме проти П’ятої Божої Заповіді».- Уточнив Galnet отець Микола Пришляк.
Читайте також: «Замок не існує сам по собі, він існує у середовищі». Як у Поморянах влаштували загальноміську толоку
Отець Микола радить висаджувати на могилах живі квіти, або ставити суцільну плиту могилі, щоб вона не заростала бур’яном.
Також отець Микола додає, що достатньо щиро помолитись за тих, хто відійшов у вічність та прибрати на могилі. Проте, не нести на могили штучних квітів чи якусь їжу.
 «Найважливіше для того, хто відійшов у вічність це є наша щира молитва за душу цієї особи. Мусимо приносити померлим тільки те, що для них є корисним. Тобто, молитву » , – пояснив отець Микола.
Читайте також: Як і чому місцеві самотужки прибирають палац Мієрів-Бадені у Буську
Раніше Galnet розповідав про те, про що Блаженніший Епіфаній говорив у Львові. Докладніше про це можна прочитати ТУТ. 
Ольга Головчин
----------
2019-04-16
У яких районах Львівщини люди найбільше задоволені сімейним лікарем (результати опитування)
Напередодні, під час апаратної наради, в.о директора департаменту економічної політики ЛОДА Марта Бухтіярова презентувала результати соціологічного дослідження, під час якого опитали понад 7 тисяч жителів Львівщини
Марічка Курило
----------
----------
2019-04-17
«Понад усе ціную сім’ю», – фіналістка конкурсу Місіс Східна Європа
Марта Браун – львів’янка. Їй 37 років і зараз вона є фіналісткою конкурсу краси для жінок «Місіс Східна Європа». Особливість цього конкурсу у тому, що учасницям 25-45 років. І за їхніми плечима успішна кар’єра, а в декого і декілька дітей
Марта Браун є співзасновницею весільної агенції Wedding Planner. У цій сфері жінка вже 12 років. Марта любить нові відчуття, тому вирішила взяти участь у конкурсі краси. Організатори обрали її з понад 150 претенденток.
«У всьому, що відбувається навколо я бачу можливість для кроку вперед. Життя сприймаю лише з посмішкою – і цим світлом із задоволенням ділюся з іншими. Переконана – хороше можна розгледіти абсолютно у всьому», – каже Марта.
Читайте також: Володарка титулу ТОР of UNIVERSE 2018 організовує у Львові конкурс краси, який ламає стереотипи
Фіналістка переконана, що в житті важливо не лише будувати кар’єру, але й реалізувати себе як батьки. Саме тому їй так до душі припала тема конкурсу краси – «Відповідальне батьківство». В майбутньому Марта також планує стати мамою, тож, аби колись діти могли пишатися нею, намагається у щоденному житті допомагати тим, кому це потрібно.
«Завжди відчуваю, наскільки важливо робити добро іншому. Благодійність проста: навіть незначна дрібничка може зробити когось щасливішим. Із благодійності почалась і моя дорога – першою масштабною подією став концерт у філармонії, який допоміг зібрати кошти на обладнання для Західноукраїнського спеціалізованого дитячого медичного центру, що на вулиці Дністровській у Львові», – згадує Марта.
Нагадаємо, фінал конкурсу краси для жінок «Місіс Східна Європа» відбудеться 22 травня у ресторані «Park. Art of Rest».
Юлія Василина
----------
2019-04-17
На яких вулицях у Львові найчастіше збивають пішоходів: список від патрульних
Рейтинг складається з десяти вулиць
Про це повідомляє прес-служба патрульної поліції у Львівськіц області.
Рейтинг із 10 позицій склали за статистикою ДТП за останні два роки (2017,2018 роки).
Перше місце займає вулиця Городоцька, там за два роки сталося, щонайменше, 106 аварій з пішоходами.
Друге місце посіла вулиця Шевченка, там понад 48 таких ДТП. 
Третє місце у проспекту Червоної Калини – 47 аварій.ї
Читайте також: «Terra Galicia»: львівський фотохудожник подолав 13 тисяч кілометрів, щоб показати красу невідомих земель Галичини
Четверте місце ділять між собою вулиця Стрийська та проспект Чорновола – щонайменше 37 ДТП.
П’яте місце у вулиці Кульпарківської – 32 автопригоди.
Шоста сходинка за вулицею Богдана Хмельницького – 27 аварій.
Сьомий щабель ділять одразу три вулиці: Личаківська, Княгині Ольги та Франка. Там зафіксували, щонайменше по 23 аварії з пішоходами,
Восьме місце з кількістю 21 ДТП у вулиці Наукової.
Дев’яту сходинку посідає проспект Свободи. Там таких ДТП було не менше 19.
Вулиця Виговського з кількістю 15 ДТП та вулиця Мазепи з 13 аваріями закривають наш невтішний рейтинг і є на десятому місці.
Юлія Василина
----------
2019-04-17
«Terra Galicia»: львівський фотохудожник подолав 13 тисяч кілометрів, щоб показати красу невідомих земель Галичини
У львівській галереї «Дзиґа» відбулось відкриття виставки «Terra Galicia» львівського фотографа Юрка Дячишина. Як це було – у репортажі Galnet
«Юрко Дячишин – один з небагатьох фотохудожників, який виставлявся у нашій галереї найчастіше. Це уже сьомий проект. Кожного разу він нас приємно дивує. Він собі щось досліджує, щось його цікавить, щось його засмоктує, як чорна діра. Це я собі так роздумую, куди занесло Юрка. Цей довготривалий проект Юрко робив дуже прискіпливо, боляче, енерговитратно», – сказав під час відкриття виставки співтворець мистецького об’єднання «Дзиґа» Влодко Кауфман.
За словами самого Юрка Дячишина, «Terra Galicia» – це спонтанний проект, який розпочався несподівано, проте за короткий час «затягнув» його.
«Ті, хто знає мою творчість, спершу були дуже здивовані, сприймали це як жарт, адже мене знали як чорно-білого автора і автора, який знімає людей. Цього я не відкидаю, адже завжди ігнорував пейзаж та навіть зневажав його. Це було для мене щось чуже, наче з іншої планети. Terra Galicia – писалась дуже несподівано, планувалось щось таке, як коротке перезавантаження. Але вона несподівано мене затягнула та зацікавила».
Читайте також: Про Мирослава Ягоду: без назви
Юрко здійснив близько 70 подорожей, які тривали понад 2 роки, а протяжність склала понад 13 тисяч кілометрів. Під час експедицій художник подорожував Львівською, Івано-Франківською, Тернопільською областями.
«Це коротке перезавантаження затягнулось близько двох років. За цей час я здійснив понад 70 поїздок Галичиною у пошуках Землі. З одного боку – це Галичина, з іншого – це інша планета. Тут немає таких впізнаваних елементів: людей, тварин, будівель».
Виставка робіт у галереї «Дзиґа» – це своєрідний філософський момент для Юрка. Зараз художник зробить невеличку паузу, проте він продовжить мандрувати невідомою землею Галичини та відшукувати.
Читайте також: Іконописець з Дрогобича отримав нагороду за благодійність (ФОТО)
«Мандруючи цією планетою, у пошуках «Terra Galicia» можна мандрувати усе життя. Але зараз я мушу зробити паузу. Я планую продовжувати свої експедиції, шукати цю землю, але не буду уже її показувати. Адже з першого дня роботи над проектом, я почав публікувати фото, це була така інтерактивна гра. Зараз я уже зупиняюсь, виставка – це якийсь такий філософський момент. Я буду дальше шукати землю «Terra Galicia», але не буду якийсь час її показувати».
Фото: арт-центр «Дзиґа»
На запитання журналістки Galnet, чим надихається художник під час творчості та ким із митців він захоплюється, Юрко відповів несподівано:
«Я емоційний наркоман, я шукаю нових емоцій. Мене надихають емоційні відкриття. Проте, це лише один із багатьох стимулів. Я захоплююсь дуже багатьма людьми, виділити можу таких: Енді Воргол, Ай Вейвей, Грейсон Перрі, Марина Абрамович. Я не відслідковую, що відбувається у світі фотографії. Для мене важлива ідея».
Власне, мистецтво – це спосіб мислення. Важливо, яка концепція закладена у роботі, а не яким способом та як саме її виконали. Виникнення резонансу між твором та глядачем/слухачем – мета, яку повинен нести будь-який твір.
Роботи Юрка Дячишина викликали неабияку прихильність та позитивні відгуки у відвідувачів. Дехто навіть зізнався, що пережив синдром Стендаля.
«Першочергово, я думаю, важливий сам кут майстерного бачення. Знайти можливість передати надихаючу велику красоту у дуже простих формах, у дуже простому підході. З використанням мінімальних технологічних предметних речей, створити щось неймовірно фактурне. Я сьогодні вперше за дуже тривалий час відчула цей бажаний синдром Стендаля, це коли краса так сильно захоплює, що можна навіть сльозу пустити. Я йшла налаштована зустрітись із красою і побачене перевершило сподівання», – ділиться емоціями з Galnet відвідувачка Юлія.
Читайте також: «Нотр-Дам – згорів, а у вас є свої хворі «діти»: львівська активістка звернулася до міністра культури
«Terra Galicia» – це масштабний проект, який показує та розказує про неймовірну різноманітність нашої «Terra incognita», про місця, які ми зазвичай ігноруємо та пропускаємо повз. Це проект, який привертає увагу до краси та неабиякої самобутності нашої Землі, яка начебто ««невідкрита», але зовсім поруч».
Усі охочі можуть відвідати виставку до 19 травня у галереї «Дзиґа». Вхід вільний.
 
Ольга Головчин
----------
2019-04-17
«Такого ще не було»: у Львові організовують данське свято
Під час свята львів’яни та гості міста ближче познайомляться з традиціями Данії
20 квітня, о 14:00, у СТРЦ «Спартак» відбудеться традиційне данське свято. У рамках події навіть проведуть традиційну гру данців – «Король котів». Що це за гра та як виникла ідея такого заходу у коментарі Galnet розповіла керівниця відділу маркетингу СТРЦ Тетяна Альховська:
– Ми знаємо, що у Львові досить велика спільнота данців, які тут живуть і працюють. Власне, вони хочуть розповісти львів’янам та гостям міста про свої традиції. Тому ми і вирішили зробити для цього таке унікальне свято. Такого у Львові ще не було.
Для того, щоб зіграти гру, прив’язують величезну бочку, наповнену чорними котами (несправжніми, звісно), на кшталт пеньяти. Дитина, яка зможе розбити цю річ, стає королем або королевою котів.
На святі лунатиме традиційна данська музика, а гості заходу зможуть попрактикувати свою англійську, адже організатори очікують багато сімей іноземців, які працюють у Львові.
– Окрім того, від СТРЦ «Спартак» ми розіграємо 25 сертифікатів на смачний круасан з бананом та шоколадом і натуральний лимонад від «Львівських круасанів», а також 10 квиточків у кінотеатр «Multiplex», – додала Тетяна Альховська.
Читайте також: У Львові збирають одяг і взуття для людей у скруті: як долучитися
Свято відбудеться за підтримки Данської Бізнес Асоціації та львівської спільноти клубу Rotary.
Мар'яна Галькович
----------
2019-04-17
У Львові на б’юті-бранчі презентували шокуюче відео про домашнє насильство (ВІДЕО)
Темою конкурсу краси для жінок «Місіс Східна Європа», який вперше проводять у Львові, є відповідальне батьківство
Організатори, аби привернути увагу до проблеми жорсткого поводження у сім’ї, зняли відеоролик, де показали, якою може бути доля дитини, коли у сім’ї є насильство, а коли немає. Презентували його 17 квітня на б’юті-бранчі з фіналістками конкурсу краси.
Читайте також: Володарка титулу ТОР of UNIVERSE 2018 організовує у Львові конкурс краси, який ламає стереотипи
«Конкурси світового рівня – це не просто конкурси, куди приїжджають красиві жінки. Кожен такий захід є з дуже грунтовним змістом. Наприклад конкурс «Місіс Всесвіт», де я брала участь присвячений боротьбі з насиллям над жінками. Моя соціальна програма «Відповідального батьківства» в рамках конкурсу краси «Місіс Східна Європа» також стосується цієї теми. Бо ми відповідальні за те, якими будуть наші діти. Головна мета моєї соціальної програми – допомогти дітям зі складними життєвими обставинами здобути якісну освіту. Бо, на мою думку, найкращим інвестуванням у наше майбутнє – це якісна освіта наших дітей», – каже Національний директор конкурсу краси для жінок «Місіс Східна Європа» Уляна Оксенюк.
Фіналістки «Місіс Східна Європа» також стривожені проблемою насильства у сім’ї. Про відповідальне батьківство жінки говоритимуть на безкоштовному Форумі 8 травня, який пройде у Центрі Шептицького.
Юлія Василина
----------
2019-04-17
Львівська міська рада компенсуватиме до 90% вартості ремонтів багатоквартирних будинків
Мешканці багатоквартирних будинків Львова можуть зробити капітальний ремонт з мінімальними витратами
Програма підтримує співвласників багатоквартирних помешкань у проведенні невідкладного та капітального ремонтів, реконструкції, ремонтно-реставраційних роботах спільного майна.
За словами директора департаменту житлового господарства та інфраструктури ЛМР Ірини Маруняк, це – суттєва фінансова підтримка. З місцевого бюджету виділили для житлового фонду 126 мільйонів гривень.
«Співфінансування капітального ремонту передбачено для будинків, які визнали аварійними до 2017 року: їх у Львові є 16. У них ремонт на 100% фінансує місцевий бюджет. В інших випадках місто виділяє на ремонтні роботи 90% вартості. Не менше 10% суми доведеться докласти мешканцям. У будинках, які належать до пам'яток архітектури, 70% оплачуватиме місцевий бюджет й 30% – ті, хто у них проживають», – уточнила Маруняк.
Читайте також: Нафтогаз з травня підвищує ціну газу для населення на 1,14 грн за куб
Співфінансуватимуть у Львові й ремонти дахів. У будівлях, що мають від 1 до 3 поверхів, міський бюджет покриє 90% витрат. Від 4 до 5 поверхів – 85%. Вище 5 поверхів – 70%. За словами Ірини Маруняк, для фінансування робіт обов'язково має бути заключення проектної організації про те, що будинок потребує капітального і невідкладного ремонту.
У міській раді також внесли зміни щодо модернізації та капітального ремонту ліфтів. Раніше мешканцям будинків потрібно було оплатити 30%. Тепер у міській раді покриватимуть 90% витрат.
Ірина Маруняк зазначає, що у програмі на 2019-2020 роки 77 мільйонів гривень фонд виділив для поточних ремонтних робіт, 17 мільйонів – на капітальний ремонт, 36 мільйонів – для полагодження ліфтів. Передбачені також кошти на програму «Теплий дім». Завдяки ній можна буде отримати на 40% ремонтних робіт кредит, 30% покриє міський бюджет й 30% – самі мешканці.
Читайте також: Які вулиці відремонтують у Львові до кінця року
За її словами, для фінансування ремонту будинків, обов'язково має бути заключення проектної організації про те, що будівля потребує капітального і невідкладного ремонту.
Щоб взяти участь у програмі, мешканці будинку повинні провести загально будинкові збори та спільно вирішити, який ремонт їм потрібен та скільки він може коштувати. Після цього слід подати заяву до районної адміністрації чи міської ради.
Раніше Galnet писав про те, що на Львівщині під час ІІ туру виборів діятиме спеціальний координаційний штаб для правоохоронців.
Юлія Короленко
----------
2019-04-17
Нафтогаз з травня підвищує ціну газу для населення на 1,14 грн за куб. м
НАК «Нафтогаз» від 1 травня підвищує оптову ціну газу для населення на 15%. В результаті роздрібна ціна газу зростає від 8,55 грн до 9,72 грн за куб.м.
НАК «Нафтогаз України» надіслав на адресу «Львівгаз збуту» проект додаткової угоди до договору на поставку газу для населення, в якій від 1 травня 2019 року оптова ціна газу для населення без врахування транспортних складових збільшується від 7 482,61 до 8 621,76 грн за тис. куб м. Це на 1 139,15 грн або 15% більше, аніж діюча ціна. При цьому тарифи на транспортування і розподіл газу залишаються незмінними.
«Додаткова угода від НАКу, котру ми отримали днями, передбачає, що ціна на газ для наших клієнтів – населення, збільшується на 15% і почне діяти від 1 травня. Державна монополія відверто ігнорує вказівки Уряду (Постанова №293 від 03.04.19р.), та збільшує ціну всупереч тому, що ринкові ціни знижуються», – наголошує Директор ТОВ «Львівгаз збут» Наталія Лавриненко.
Читайте також: «Львівгаз» завершив 2018 рік із збитком 439,7 млн грн
В результаті такого кроку державної газової монополії НАК «Нафтогаз України» роздрібна ціна газу для населення збільшиться до 9,72 грн куб.м. Частка групи Нафтогаз в цій ціні зросте майже до 92% (зараз вона становить 90%).
Зазначимо, що «Львівгаз збут» в минулому місяці вже звертався до НАК «Нафтогаз України» з проханням зменшити ціну на газ для населення у зв’язку з продовженням зниження цін на ринку газу. У відповідь Нафтогаз відмовився знижувати вартість газу.
Читайте також: Клієнти «Львівгаз збуту» в 1,5 рази збільшили борги за газ
Андрій Теплий
----------
2019-04-17
Живі враження та реальні факти. Львівський мандрівник запускає на радіо незвичну програму про подорожі
Сьогодні в ефірі радіо FM Галичина виходить нова авторська програма про мандри – «Без кордонів»
Творцем та ведучим став випускник Media House, львів’янин та активний мандрівник Олесь Литвинович. У коментарі Galnet Олесь зізнається, подорожі уже давно стали головною пристрастю його життя, тож досвіду та тем для розповідей мандрівнику не бракує.
– У кожному випуску програми я обиратиму дві країни або дві національності і буду розповідати цікаві факти про них. Коротко говоритиму про країну, харчування, проживання, транспорт та назву топ-5 місць, які потрібно відвідати у країні, все це на основі мого мандрівного досвіду. А ще у кожній програмі буде одна маленька фішечка – слухайте, – інтригує Олесь.
Хлопець уже встиг відвідати понад 25 країн, каже, що точну кількість важко назвати – збився з рахунку. Подорожує Олесь переважно автостопом, а мандрівки намагається зробити максимально бюджетним та водночас насиченими. Ідея створити такий радіо-блог виникла під час навчання:
– На курсі Радіо Non Stop нам сказали, що ми маємо створити авторську програму. Перед тим я лишень повернувся з Грузії і мені хотілося розповісти про це. А потім з’явилася ідея розказати про кожну країну, яку відвідав. Тоді ми подумали, чому б не розповідати одразу про дві країни, щоб були якісь порівняння.
Програмний директор Радіо FM Галичина Володимир Шкарабура впевнений, що така програма буде цікавою для слухачів, адже від Олеся вони зможуть почути не лише лайфхаки, а й справжні враження, підкріплені досвідом подорожей:
– Знаю, що є різні версії таких тревел-програм у радіоформаті, але наша унікальна тим, що це дійсно живі враження та живі відчуття. Власне, у такій подачі воно й буде в ефірі. З перших вуст, як кажуть.
Читайте також: Чому у Париж краще їхати весною
Отож, віднині та щосереди, о 16:10, вмикайте Радіо FM Галичина та дізнавайтеся про подорожі більше.
Нагадаємо, 7 травня почнуться заняття у четвертого набору курсів Радіо Non Stop. Реєстрація триває.
Мар'яна Галькович
----------
----------
2019-04-18
Писанки та прикраси на паску: у Львові проведуть безкоштовні передвеликодні майстер-класи
Організатори також розкажуть про українські традиції 
Перед Великоднем у місті Лева відбудеться понад 25 різноманітних майстер-класів. Дорослим та маленьким львів’янам пропонують прикрашати великодні кошики, паску, розмальовувати писанки, створювати власноруч пасхальний декор та багато іншого. Участь у більшості з майстерок – платна, однак Galnet віднайшов для вас декілька безкоштовних. 
У відпочинкову комплексі Park. Art of Rest 25 квітня відбудеться безкоштовний дитячий Великодній майстер-клас. Дітям розкажуть про традиції, які стосуються випікання та прикрашання паски, а також навчать самостійно створювати прикраси з кондитерської мастики. 
Щоб записатися на майстер-клас, телефонуйте: 067-008-22-22.
1.В Університеті імені Івана Франка 19 квітня проведуть майстер-клас з писанкарства. Під керівництвом відомої львівської майстрині Ірини Кметь кожен учасник зможе розмалювати свою писанку. 
Для участі в майстер-класі потрібно зареєструватися ТУТ.
2.Навчатимуть малювати традиційні українські писанки і у Першій Львівській Медіатеці. Майстер-клас відбудеться 19 квітня під пильним оком Андрія Біганського, креативного дизайнера ГО «Граніт». Усіх, хто хоче долучитися, просять принести зі собою необхідне приладдя.
Реєстрація на подію ТУТ.
3. Організація української молоді «Спадщина» 25 квітня у своєму офісі проведе майстер-клас з писанкарства. Усім охочим пропонують разом писати писанки та готуватися до Великодня.
За додатковою інформацією можете звертатися за телефоном: 096-561-71-75 (Олеся).
Читайте також: «Паску, ми творимо самі», – у Шевченківському гаю зняли сімейне відео до Великодня
Мар'яна Галькович
----------
2019-04-18
У Пустомитах стріляв 15-річний хлопець: деталі
Конфлікт виник через порушення правил дорожнього руху
 «Сьогодні, близько 14 години, до поліції надійшла інформація, про те, що біля ТЦ по вулиці Грушевського в місті Пустомити відбувається конфлікт між групою осіб. Там стріляють. Виїхала слідчо-оперативна група, встановлено, що між двома водіями через порушення правил дорожнього руху виник конфлікт, під час якого пасажир одного з автомобілів – 15-річний місцевий мешканець здійснив 3 постріли. Потерпілих немає. Предмет схожий на пістолет вилучено. Відкрито кримінальне провадження. Зараз встановлюємо всі обставини. Відкрито провадження за статтею 296 Кримінального Кодексу (хуліганство). Зараз проводяться першочергові слідчі дії», – розповіла у коментарі Galnet Речниця Нацполіції у Львівській області Світлана Добровольська.
Читайте також: Навіть після того, як хлопцю зламали руку, директор Левандівської школи відмовлялася вірити, що у її школі панує булінг
Також вона уточнила, що зброя – небойова.
«Це не бойова зброя. Попередньо, це газовий пістолет. Зараз його вилучили, скерують на експертизу та все з’ясують».
За фактом відкрито кримінальне провадження. Зараз з’ясовуються всі обставини. Всього у конфлікті було 5 учасників:2 водії та 3 пасажири.
Ольга Головчин
----------
2019-04-18
У пункті пропуску «Угринів» автівки тепер провірятимуть швидше
Від сьогодні в автомобільному пункті пропуску «Угринів» змінилась послідовність прикордонного та митного контролю у напрямку виїзду з України
«Особливості змін полягають у тому, що тепер під час виїзду з України подорожні спочатку проходять процедуру паспортного контролю. Прикордонний наряд вносить інформацію про осіб та транспортні засоби, які перетинають кордон у відомчу базу даних. Вона автоматично передається до відповідної бази даних митниці. Відтак, немає необхідності інспектору митниці ще раз вносити цю інформацію. Також одночасно здійснюється прикордонний та митний огляд автомобіля. Це дозволяє уникнути дублювання функцій, зменшити час, необхідний для перетину кордону», – розповіли Galnet в обласному управлінні ДФС.
Раніше Galnet писав про те, що таку практику ввели у пунктах пропуску «Грушів» та «Смільниця».
«На виїзд з України змінюється послідовність прикордонного і митного контролю. Це означає, якщо раніше ви їхали автомобілем через пункт пропуску і спочатку проходили митний контроль. Тобто ви давали паспорт і митник ваші дані вручну вносив у базу даних. Після цього вам паспорт віддавали і ви підходили чи під’їжджали до кабіни прикордонного контролю, давали паспорт і прикордонних знову ж вносив всі ваші дані в базу. Тобто робилася подвійна робота. Тепер поміняли послідовність. Ви приїжджаєте, прикордонник бере ваш паспорт, вносить його в базу даних. Ця інформація автоматично з бази даних прикордонників потрапляє в базу даних митників. Після цього ви підходите до митного контролю і митнику вже не потрібно другий раз вносити в базу даних. А поки машина стоїть, то одночасно інший наряд проводить огляд транспортного засобу», – пояснив тоді Galnet речник Львівської митниці ДФС Роман Макар. Докладніше про це можна прочитати ТУТ. 
Читайте також: Чому швидка приїжджає з запізненням: пояснення Департаменту охорони здоров’я ЛОДА
Марічка Курило
----------
2019-04-18
Меморіал пам’яті Героїв Небесної сотні: що вже зроблено (ФОТО)
Станом на сьогодні, 18 квітня, зроблено близько 30% від усього об’єму робіт
Про це повідомляє прес-служба ЛМР. Зокрема, завершено земляні роботи, облаштовано 2 оглядові майданчики та частково – велодоріжку.
Як повідомив заступник директора ЛКП «Зелений Львів» Андрій Шульський, зараз роботи тривають над облаштуванням третього оглядового майданчика і сходів. Пішохідний міст же облаштовуватимуть коштом інвестора, якого обиратимуть за результатами інвестиційного конкурсу. На порядку денному також водовідведення та освітлення.
Читайте також: На Львівщині 20 дітей регулярно втікають з дому
Нагадаємо, Меморіал охоплюватиме дві частини: площу зі стелою на верхній терасі та пішохідний міст між пагорбами вздовж вул. Кривоноса. Він виводитиме на терасу зі сторони вул. Замкової, де буде створено площу і стелу, присвячену Героям Небесної Сотні. Станом на сьогодні, готова стела із вигравіруваними портретами. На них вказано імена, дати народження та смерті, а також гасло кожного Героя. Всього таких портретів 107.
На мості проектувальники запропонували встановити накриття, вироблене зі спеціальної сталі. На даху цього накриття будуть вирізані імена Героїв Небесної Сотні, крізь які у дощову погоду стікатиме вода, що символізуватиме «вічні сльози» за загиблими, а в сонячну погоду ці літери мають підсвічуватися природним освітленням. Відповідно до архітектурного проекту, на мості також будуть розташовані п’ять плит, що символізують п’ять днів, у які загинула найбільша кількість людей під час Революції Гідності, а також є символом барикад та щитів, що були невід’ємною складовою тих подій. На меморіальній площі буде встановлена спеціальна стела.
Юлія Василина
----------
2019-04-18
Навіть після того, як хлопцю зламали руку, директор Левандівської школи відмовлялася вірити, що у її школі панує булінг
День, коли її приперли до стіни, почали копати, плювати та обзивати, Мар’янка запам’ятала на все життя. Натомість Ігоря не оминуло пряме фізичне насильство – в одній з Левандівських шкіл йому зламали руку. Про цькування у львівських школах, і відповідальність за нього
Львів’янка Мар’янка з дитинства звикла бачити сімейні драми. Тато часто повертався з роботи у поганому настрої й, ледь переступивши поріг, починав «виливати» свій гнів на маму. Жінка закривалася у кімнаті та плакала. Дочка намагалася її заспокоїти.
Найгірше було, коли батько приходив напідпитку. Тоді дозволяв собі «розпускати руки». Дружина Оксана прагнула догодити благовірному: готувала улюблені страви, наводила лад в оселі, доглядала за собою
 Коли згадує минуле, не може стримати сліз.
Каже, чоловік мріяв стати успішним бізнесменом, натомість так і не зміг просунутися далі звичайного менеджера з продажів. Та й керівництво ставилося до нього не надто добре
Так виправдовувала поведінку чоловіка довгих п’ятнадцять років. Потім зрозуміла, що так далі не зможе. Від постійних принижень впала самооцінка, докучали безсоння та депресії. «Мене часто непокоїв гайморит і лікар зробив висновок, що це – психосоматика. Усе життя боролася за свою сім’ю, але тут зрозуміла, що рятувати вже нема що!» – розповідає пані Оксана. Тоді зважилася зібрати речі й разом із дочкою переїхали на орендовану квартиру.
Читайте також: У Львові 22 квітня запрацює спеціальна бригада,я ка надаватиме соціально-психологічну допомогу 
Нове помешкання було в іншому районі – подалі від чоловіка та ближче до роботи пані Оксани. Дев’ятикласницю Мар’яну вирішили перевести у нову школу – біля будинку.
«Я непогано навчалася, з однокласниками були добрі стосунки. Мала багато друзів. Не боялася переходити в іншу школу, адже завжди знаходила спільну мову з однолітками», – згадує Мар’яна.
Натомість вже через два тижні почалися проблеми. Дівчина старанно виконувала домашні завдання й нові однокласники просили дати списати. Спочатку не відмовляла їм. Але згодом помітила, що діти зловживають її добротою. Півкласу у неї списували й отримували за це добрі оцінки. Коли ж сказала, що більше не даватиме користуватися її зошитами, немов потрапила до пекла.
Навчальний день тепер починався з насміхань і образ: «Фотомодель наша прийшла! Пройдися подіумом!». На перервах хлопці та дівчата «розряджали» обстановку за рахунок Мар’яни. Обзивали, грали з її рюкзаком у футбол. Каже, хтось із хлопців міг підійти і просто вдарити по голові.
Коли поверталася після занять зі школи – не давали проходу. Узимку закидали сніжками та знімали на телефон. Відбирали рюкзак, тягнули за волосся, викрикували услід образливі прізвиська.
Читайте також: В українських школах запрацювали штрафи за цькування. Скільки заплатять кривдники
Пані Оксана помітила: з дочкою щось коїться. Дівчинка закривалася у кімнаті та плакала. Часто вигадувала хвороби, аби не йти до школи. Коли мама «вивела доньку на чисту воду», звернулася до класного керівника. Каже, вона провела з учнями виховну бесіду та анонімне опитування. Не допомогло. Навпаки – однокласники оголосили Мар’яну «стукачкою» та почали ставитися ще жорстокіше. Тоді мати пішла до директора школи. Вона обіцяла розібратися з ситуацією, поговорити з батьками однокласників
Натомість Мар’яну надалі цькували. День, коли її приперли до стіни, почали копати, плювати та обзивати, дівчина запам’ятає на все життя. Категорично відмовилася ходити до школи. Пані Оксана не заперечувала. Забрала документи й перевела дитину в інший навчальний заклад. Перед тим, як туди піти, Мар’яна два тижні відвідувала психолога. Згадує, як із жахом йшла у новий клас. Зайняла місце за останньою партою й навіть не пробувала налагодити стосунки з однокласниками. Тільки через три місяці у неї з’явилася подруга. Попередню школу називати не хоче. Боїться, що про її сумну історію довідаються нові однокласники, родичі або друзі. Пані Оксана хвилюється, що дочка повторить її життєвий сценарій. Вважає, що дівчинка успадкувала від неї відомий у психології «комплекс жертви».
Але у таких випадках не завжди має місце сімейний сценарій. Мати 16-річного Ігоря розповідає, що у них повноцінна сім’я, у якій насильству місця ніколи не було. Та булінг її сина не оминув. Хлопець відвідував одну з Левандівських шкіл, де його били та цькували однокласники. Навіть після того, як йому зламали руку, директор відмовлялася вірити, що в її школі панує таке явище, як булінг. Тож батьки змушені були віддати хлопця у коледж.
Читайте також: Добровільна згода на секс: міфи та реальність
Дослідник людської сутності, психотерапевт Роман Лобай зазначає: часто діти не знають, яким чином слід виявляти симпатію і комунікувати з іншими, тому можуть виникати проблеми.
«Як правило, смикають однокласників за косички хлопці, які недоотримали від батьків достатньо любові та прийняття. Нерідко тато з мамою не усвідомлюють, що принижують дитину критикою та зауваженнями. Сучасні батьки приділяють нащадкам недостатньо часу. Мало з ними розмовляють, не додають любові та ласки. Хоча у попередніх поколінь були подібні проблеми. Після війни жінки змушені були виконувати чоловічу та жіночі ролі, тож їм було не до пестощів. Їхні доньки віддавали дітей з трьох місяців у дитячі садки й «гарували» з ранку до вечора на заводах. Згодом настала епоха заробітчан. Не доотримуючи уваги, діти відчували невпевненість. Тож не дивно, що таке явище, як булінг, існувало завжди, хоча не мало відповідного терміну. Зате були поняття «Цап відбувайло» та «Біла ворона».
Агресивну поведінку діти виносять з сім’ї або вулиці. Зараз, таким чином, можуть наслідувати героїв мультфільмів. Навіть малята усвідомлюють, що це допомагає їм «підніматися» над іншими. Тому варто дітям пояснювати, що насправді сильний – зовсім не той, хто ображає інших. Роман Лобай також радить разом із дітьми дивитися мультфільми та обговорювати їх. Наприклад, у відомому мультику «Маша і Ведмідь» головна героїня поводиться агресивно по відношенню до Ведмедя та інших тварин. Не обов’язково забороняти дитині це дивитися, але пояснити, у чому не права Маша – необхідно.
Якщо малюк відчуває безмежну любов, його навчають поважати себе та інших – він не стане жертвою булінгу та нікого не цькуватиме. Важливо, що відбувається у сім’ї. Коли у домі панує фізичне або психологічне насильство, найімовірніше, що дитина копіюватиме поведінку когось із батьків.
Читайте також: «Хотіли позбавити батьківських прав»: як львів’янка боролася за своїх синів
Явище булінгу можна зустріти й у дорослих колективах. Наприклад, на роботі. Коли людина проявляє агресію – це свідчить про дисбаланс у її житті. Як правило, так себе поводять незрілі, несформовані особистості. Часто у начальників – деспотів виявляються погані стосунки з дружинами або чоловіками. Або їх знову ж таки «не долюбили» у дитинстві.
Люди, які страждають від булінгу, також мають психологічні проблеми. Щоб уникнути цього, варто сформувати нормальну самооцінку та життєві цілі.
Чому жертви булінгу не йдуть від чоловіків-деспотів або не звільняються з роботи, де їх цькують? Вочевидь, мають вторинну вигоду. Наприклад, не бажають нести відповідальність за власне життя. Легше звинувачувати у своїх нещастях когось, ніж виходити із зони комфорту. Насправді, щоб не ставати на ті самі граблі, слід змінити життєвий сценарій, не повторювати одні й ті самі дії.
Андрій Петришин, юрист:
 «Булінг (цькування) – це дії учасників освітнього процесу, які полягають у психологічному, фізичному, економічному, сексуальному насильстві. У тому числі із застосуванням засобів електронних комунікацій, внаслідок чого могла бути чи була заподіяна шкода психічному або фізичному здоров’ю потерпілого.
Як соціальна проблема, привернула особливу увагу у 2017-2019 роках. З 18.12.2018 року Кодекс про адміністративні правопорушення поповнили статтею 173-4. Вона передбачає адміністративну відповідальність.
Кримінальний кодекс поки що не містить положень саме про булінг. Але має у своєму арсеналі міри покарання за проступки, напряму дотичні до цього поняття: катування, хуліганство, незаконне позбавлення волі або викрадення людини. Взаємозв’язок булінгу та катування – доволі тісний. Завдання ударів, застосування поліетиленового пакету, погрози, посягання на статеву недоторканість, придушування, поливання холодною водою, нацьковування собак, примушування їсти неїстівні речовини тощо.
З огляду на наявну в Україні практику, найчастіше дії булерів кваліфікуються як хуліганство або незаконне позбавлення волі неповнолітнього. Трапляється притягнення до відповідальності осіб саме за катування.
Покарання за вчинки, що містять ознаки булінгу, починаються сплатою адміністративного штрафу, розміром у 850 гривень й закінчуються позбавленням волі до 10 років.
За булінг можуть нести відповідальність особи, що досягли 14-річного віку. За дії дітей-булерів відповідають їхні батьки або дорослі, що їх замінюють за положенням статті 184 Кодексу України про адміністративні порушення.
Якщо ж особи здійснюють неправомірні дії через Інтернет (кібербулінг), то за погрози відповідальність несе власник того комп’ютера, з якого було поширено неправдиву інформацію або залякування.
Отже, відповідати перед законом можуть всі: неповнолітні та повнолітні особи, батьки, вчителі
»
Читайте також: У Львові безкоштовно відремонтують 16 аварійних багатоповерхівок (ПЕРЕЛІК)
Юлія Короленко
----------
2019-04-18
Чому швидка приїжджає з запізненням: пояснення Департаменту охорони здоров’я ЛОДА
Під час прес-конференції керівниця департаменту охорони здоров’я ЛОДА Ірина Микичак розповіла, яка зараз ситуація із службою екстреної медичної допомоги у Львові та Україні загалом.
Найбільшою проблемою роботи екстреної медичної допомоги є непрофільні виклики. Адже, коли людині погано, вона не знає чи зараз знаходиться в невідкладному стані чи екстреному.
«Непрофільні виклики – це проблема загальна, не лише України. Справа в тому, що людина, яка себе погано почуває вона, по-правді сказати, не знає нормативних документів МОЗ. Вона не знає чи вона є в невідкладному стані, чи екстреному. Їй зле, вона хоче, щоб приїхали медики і допомогли», – пояснила держслужбовець.
Ірини Микичак зазначила, що кількість таких викликів значно зменшилась, якби у кожного з нас був прямий зв’язок із сімейним лікарем чи педіатром-терапевтом.
«Цих викликів було б значно менше, якби в нас була традиція, звичка, культура, яка тільки почала формуватись, що ми при проблемі зі здоров’ям, звертались до сімейного лікаря чи педіатра-терапевта, що можна нон-стоп звернутись та проконсультуватись. Так працює в принципі європейська медицина. У світі не прийнято, щоб лікарні ходили «по хатах» на виклики. Проте, ми розуміємо, який у нас рівень інфраструктури», – додає пані Ірина.
Читайте також: Алло, «швидка»?
Також не менш важливою проблемою є те, що служби екстреної допомоги часто приїжджають із запізненням Чому так трапляється пояснює Ірина Микичак:
«Станом на сьогодні у нас практично 60% інколи 70% швидкі приїжджають із запізненням. Наприклад, зараз певні вулиці «стоять», швидка не може проїхати. Культура водіїв також відіграє велику роль. Величезна проблема – це освітлення внутрішньоквартальних вулиць, нумерація будинків. Ну і сама географія наших вулиць та кількість машин бажає кращого.»
Також керівниця департаменту охорони здоров’я ЛОДА підняла не лише технічну проблему, але й моральну. За її словами, медики почали себе трактувати, як сферу обслуговування.
«В нас, на превеликий жаль, така тенденція в суспільстві, що медики починають себе більше трактувати, як сферою обслуговування, а не як професією, яка має покликання. Де обирають білий халат не заробити гроші, а рятувати людей незалежно від того чи це бідний, чи багатий», – каже Ірина Микичак.
Читайте також: Львівським медикам Центру екстренної допомоги завтра підвищать зарплати
У 2020 році ситуація мала б змінитися.
«З наступного року Національна служба здоров’я України буде практикувати таку річ : якщо я є пацієнтом певного сімейного лікаря і я впродовж року звертаюсь до екстреної медицини з викликом наприклад з приводу гіпертонії, то це означає що мій сімейний лікар є неспроможний, тому що немає довіри. Він не може правильно призначити препарат, щоб скоригувати гіпертонію. Національна служба здоров’я України з такого сімейного лікаря буде знімати певне фінансування. Найкраще працює фінансові стимули та фінансові покарання», –ділиться майбутніми планами керівниця департаменту охорони здоров’я ЛОДА
Нагадаємо, що у березні ЛОДА виділила 30 мільйонів гривень з обласного бюджету, щоб щомісячно доплачувати працівникам екстреної медичної допомоги.
«Було рішення сесії виділити додаткові фінансові ресурси резервного фонду обласного бюджету в сумі 30 млн грн. Загалом по мінімальних розрахунках потреба до кінця року є на рівні на 90 млн., щоб щомісячно виплачувати 3 тис. лікарям, 3 тис. фельдшерам, 2,5 тис молодшому медичному персоналу та водіям. Лише фізичним особами» , – додає Ірина Микичак.
Ольга Головчин
----------
2019-04-18
У Львові заступник Супрун проведе публічну консультацію для лікарів: як взяти участь
На зустріч запрошують лікарів, керівників медичних закладів і управлінців у сфері охорони здоров’я зі Львова та Львівської, Івано-Франківської, Тернопільської областей. Фахівцям, які мешкають не у Львові, компенсують проїзд
Для участі у публічній консультації необхідно заповнити заявку за посиланням.
На публічній консультації Міністерство охорони здоров’я України презентує концепцію ліцензування лікарів і впровадження безперервного професійного розвитку. Також разом з лікарями МОЗ України обговорить ключові аспекти змін:
– критерії відбору та вимоги до членів Ліцензійної ради.
– процедура формування Ліцензійної ради.
– критерії автоматичного продовження ліцензії на новий строк та позбавлення ліцензії.
– особливості перехідного періоду для лікарів, що практикують.
Напрацювання консультації будуть враховані в процесі підготовки відповідного законопроекту.
Читайте також: Департамент освіти і науки Львівської ОДА: якість освіти у школах перевірятимуть по-новому
Зустріч відбудеться 23 квітня з 13:30 до 17:00 у готелі “Rius” (м. Львів, вулиця Академіка Гнатюка, 12А).
Юлія Василина
----------
----------
2019-04-19
У Львові забудовник замість садочка хотів звести багатоповерхівку
Виконком міської ради буде спонкуати забудовника припинити будь-які будівельні роботи у цьому місці
На вул. Тернопільській, 21а компанія „Мальви“ мала збудувати 5 будинків і садочок. Однак зобов’язання щодо садочка забудовник не виконав. Відтак під час засідання Виконкому міський голова Львова доручив профільним підрозділам пропрацювати із забудовником призупинення будь-яких робіт до з’ясування ситуації.
“Забудовник створив проблему для міста, створив проблему для мешканців, обдуривши і місто, і мешканців», — наголосив Андрій Садовий.
За фактом у мерії проведуть службове розслідування. Департаменту містобудування спільно з департаментом гуманітарної політики уже доручили пропрацювати можливість розширення котрогось з існуючих у цьому районі садочків, замість того, який зобов’язався звести забудовник.
Читайте також: Бруд і недотримання графіку – за що штрафують львівських водіїв маршруток
Раніше Galnet розповідав про те, що у Львові 16 аварійних багатоповерхівок відремонтують за кошти міста. Адреси можна подивитись ТУТ. 
Марічка Курило
----------
2019-04-19
«Менше дивіться в телефони». Поради від 79-літнього львівського марафонця
Василь Крупський працює у Львівському державному університеті фізичної культури і займається лижним спортом та бігом
А ще ветеран спорту встигає брати участь у спортивних забігах. У чоловіка більше 200 медалей за здобутки у спорті. Як Василю Крупському вдається зберігати хорошу фізичну форму і перемагати у змаганнях, дивіться у відеоісторії від Galnet.
Читайте також: Як 65-річна львів’янка пішла на балет (ВІДЕО)
Роксолана Мудрак
----------
2019-04-19
Telegram-канал «Львівелектротрансу» будуть модернізувати
Незабаром Telegram-канал зі сповіщеннями про затримки і зміни в русі міського електротранспорту буде вести центральний диспетчер
Днями канал «Львівелектротрансу» не поповнювався інформацією про стан руху на дорогах Львова, відтак читачі Galnet звернулись до сайту з проханням з’ясувати причину таких незручностей.
Як пояснив у коментарі Galnet начальник відділу інформації та зв’язків «Львівелектротрансу» Іван Бондар, перебої у роботі Telegram-каналу виникли через нестачу персоналу, який би вів цей Telegram-канал:
«Сьогодні це роблю я, оскільки я є ініціатором Telegram-каналу, але наразі ми реорганізовуємо роботу нашої диспетчерської служби і в найближчому майбутньому цей Telegram-канал зможе вести наш центральний диспетчер, або інші диспетчери. Вони мають доступ до камер, які є у салонах трамваїв. Якщо трапилась ДТП чи на певній ділянці є якась затримка, то можна показати на фотографії чи відео, як це виглядає. Інформація може бути корисною не тільки для пасажирів електротранспорту, а й для онлайн-видань та радіостанцій, що оперативно висвітлюють зміни на дорогах і вулицях міста. Це зручно для автомобілістів, які можуть отримати інформацію і прийняти рішення об’їхати ту чи іншу ділянку. Думаю, в рамках найближчого місяця-двох ми це зробимо», – пояснив Galnet Іван Бондар.
Нагадаємо, у березні 2019 року ЛКП “Львівелектротранс” запустило Telegram-канал. Ресурс повідомляє пасажирів міських трамваїв та тролейбусів про ДТП на коліях, вимушені зміни руху електротранспорту або несправність рухомого складу. Докладніше про це Galnet писав ТУТ. Проте останніми днями канал не поповнювався інформацією про стан руху на дорогах, що засмутило користувачів, які вже встигли звикнути до новітніх зручностей.
Читайте також: На Львівщині працює 8 приватних судових виконавців: хто це і чим можуть допомогти
 
Карина Ляшенко
----------
2019-04-19
На Львівщині працює 8 приватних судових виконавців: хто це і чим можуть допомогти
На Львівському форумі 19 квітня в рамках проекту ЄС «Право-Justice», що підтримує реформування сектору юстиції, говорили про професію, яку в Україні запровадили 2 роки тому
В Україні низький рівень виконання судових рішень. Щоб вирішити цю проблему, Мін’юст створив професію приватних виконавців судових рішень. На Львівщині їх є вже 8. Знайти необхідну інформацію про них можна на сайті Єдиного реєстру приватних виконавців України.
Приватні виконавці, наприклад, можуть домогтися, аби боржник виплатив аліменти дитині, якщо є рішення суду. Або ж домогтися конфіскації майна, якщо, звичайно, є рішення суду. Загалом, спектр справ, де можуть бути корисними приватні виконавці, досить широкий.
Читайте також: У скільки жителям Львівщини обійдеться цьогорічний великодній кошик (ЦІНИ)
Про це Galnet розповів приватний виконавець виконавчого округу Львівської області Зорян Маковецький:
«Умови для звернення громадян до приватного чи державного виконавця приблизно однакові. Різниця лише в тому, що приватний виконавець діє з метою отримання прибутку, бо держава не забезпечує його заробітною платою. Такий фахівець отримує кошти з боржника – 10 відсотків від суми стягування і можуть бути додаткові виплати, однак це вже залежить від домовленостей з самим виконавцем. Стосовно повноважень, то вони майже такі самі як у державного виконавця. Можна теоретично провести аналогію приватний-державний виконавець і приватний-державний нотаріус».
Державний виконавець також бере гроші за послуги, проте ці кошти спершу йдуть у державну казну, а лише потім у зарплату фахівцю.
Пан Зорян зауважує, що зважаючи на навантаження та особливості оплати, у приватного виконавця більше часу і мотивації для виконання рішення суду, ніж у державного.
Карина Ляшенко
----------
2019-04-19
У неділю римо-католики святкують Великдень: розклад Богослужінь
У деяких храмах літургії розпочнуться у суботу ввечері
Про це повідомляє прес-служба ЛМР.
Митрополича Базиліка-Санктуарій Успіння Пречистої Діви Марії (пл. Катедральна, 1):
Вігілія (субота, 20 квітня) — 18:00 год.
Літургія (неділя, 21 квітня) — 7:00, 8:00, 9:00, 10:15, 11:30, 13:00, 15:00, 18:00 год.
Парафія Успіння Пресвятої Діви Марії (Львів-Винники, вул. Львівська, 1):
Вігілія (субота, 20 квітня) — 20:00
Літургія (неділя, 21 квітня) — 10:30
Храм Божого милосердя (вул. Брюховицька, 119а):
Вігілія (субота, 20 квітня) — 19:00 год
Літургія (неділя, 21 квітня) — 7:00 год, 13:00 год
Читайте також: Уражену пухлиною кістку термічно обробили і поставили на місце. Медики «Чорнобильської» лікарні дивом зберегли дитині ногу
Парафія св. Архангела Михаїла (вул. Освицька, 4):
Вігілія (субота, 20 квітня) — 20:30 год.
Літургія (неділя, 21 квітня) — 06:00, 11:00, 13:30 год.
Парафія Матері Божої Неустанної Помочі (вул. Мазепи, 46):
Вігілія (субота, 20 квітня) — 20:00 год
Літургія (неділя, 21 квітня) — 9:00, 10:30, 12:00, 19:00
Парафія Святої Терези Дитятка Ісуса (вул. Потічок, 6, смт. Брюховичі):
Вігілія (субота, 20 квітня) — 21:00 год.
Літургія (неділя, 21 квітня) — 8:00 год.
Парафія Св. Антонія (вул. Личаківська, 49а):
Вігілія (субота, 20 квітня) — 20:00 год
Літургія (неділя, 21 квітня) — 8:00, 12:00, 15:00, 17:00, 18:30 год.
Читайте також: Писанки та прикраси на паску: у Львові проведуть безкоштовні передвеликодні майстер-класи
Парафія Св. Марії Магдалини (вул. Степана Бандери, 8):
Вігілія (субота, 20 квітня) — 18:30 год
Літургія (неділя, 21 квітня) — 8:00, 10:00
Домініканське душпастирство (хол Митрополичої Курії):
Вігілія (субота, 20 квітня) — 21:00 год
Літургія (неділя, 21 квітня) — 16:00, 19:00, 20:30 год.
Парафія ім. св. Івана Павла ІІ (Львів-Сокільники, вул. Стрийська, 6):
Вігілія (субота, 20 квітня) — 19:00
Літургія (неділя, 21 квітня) — 8:00, 12:00, 18:30
Юлія Василина
----------
2019-04-19
Сьогодні вулицю Левандівську тимчасово перекривають для проїзду транспорту
Рух перекриють на ділянці від вул. Шевченка до вул. Повітряної
Об’їзд дороги відбуватиметься згідно з розробленою тимчасовою схемою організації дорожнього руху. Схему можна подивитись ТУТ. 
Раніше Galnet писав про те, що у Львові збирають одяг і взуття для людей у скруті: як долучитися.
Читайте також: На Львівщині зацвіли червонокнижні дикі тюльпани. Куди поїхати подивитись
Майте на увазі, за заїзд на площу Двірцеву у Львові водіїв тепер штрафуватимуть.
Марічка Курило
----------
2019-04-19
На Львівщині зацвіли червонокнижні дикі тюльпани. Куди поїхати подивитись
Квіти незвичайного забарвлення зривати не можна, але є одне місце на Львівщині, де ними уже можна помилуватись
“Для натхнення та внутрішньої гармонії рекомендую мандри еко-локаціями Львівщини. Рябчик шаховий або «чорні тюльпани» чи «дикі тюльпани» можна зустріти в заплаві річки Дністер на околиці села Надітичі Миколаївського району!Рябчик шаховий занесений до Червоної книги України, тож залиште чарівні квіти в їхньому природньому середовищі! Зафіксуйте красу рослин у своїй пам'яті та пам'яті фотокамер і смартфонів!”, – розповіла Galnet очільниця управління туризму і курортів Львівської Облдержадміністрації Наталя Табака.
Вона також нагадала, що зривати квіти забороняється законом.
Раніше Galnet писав про те, що у палац Бадені на Львівщині повернули реліквії, які вважались втраченими. Докладніше пр оце можна прочитати ТУТ. 
Читайте також: У скільки жителям Львівщини обійдеться цьогорічний великодній кошик (ЦІНИ)
Марічка Курило
----------
2019-04-19
Завтра у Львові збиратимуть підписи щодо покращення транспортного сполучення мікрорайонів Знесіння та Підзамче
Активісти закликають львів'ян підтримати ініціативу
Завтра, 20 квітня, громадська організація «За Якісний Транспорт» збиратиме підписи щодо покращення транспортного сполучення мікрорайонів Знесіння та Підзамче. Відбудеться це у рамках Zero Waste Fest 2019.
– Ми вважаємо, що спільними зусиллями із громадою мікрорайону та депутатами ми зможемо добитись покращення життя у цьому мікрорайоні, а саме: відновлення курсування автобусного маршруту № 35, заміни малих автобусів на великі на маршруті №20, коригування нічних автобусних маршрутів, щоб захопити мікрорайон Підзамче та оживити однойменну станцію, – розповів Galnet засновник ГО «За Якісний Транспорт» Святослав Товстига.
Організація також планує звернутись із листом до керівника Львівської залізниці щодо зупинки всіх поїздів на станції Підзамче. Активісти вбачають загрозу невпровадження е-квитка, за словами Товстиги, планують зібрати підписи щодо створення паперового місячного проїзного документу на маршрутах ЛКП «Львівелектротранс» і ЛКП «АТП-1».
Активісти закликають львів’ян не залишатися байдужими та прийти на збір підписів заради покращення сполучення в мікрорайонах Знесіння і Підзамче.
Читайте також: Бруд і недотримання графіку – за що штрафують львівських водіїв маршруток
В організації також наголосили, що це не остання зустріч із громадою, наступні планують провести у таких мікрорайонах: Рясне, Сихів (Іскра, Трильовського, Скрипника), Тракт Глиняний, Личаківська, Пасічна, Новий Львів.
 
Мар'яна Галькович
----------
2019-04-19
У скільки жителям Львівщини обійдеться цьогорічний великодній кошик (ЦІНИ)
До Великодня залишається трохи більше тижня. Проте вже зараз українці розпочинають підготовку до цього великого Свята. Чи вдарить по гаманцю цьогорічний великодній кошик дізнавався кореспондент Galnet
Перше, що нам потрібно – це сам кошик. У нього ми і складатимемо усі наші великодні продукти. У Львові на Галицькому ринку такі є будь-яких розмірів та кольорів. Цього року особливою популярністю користуються молочного кольору кошики.
«Ціни у нас різні – у середньому 250-300 гривень. Найменші кошички по 100. Навіть маємо по 40 гривень», – пояснює Galnet продавчиня Світлана.
Головним символом Великодня є паска. Якщо самі пекти не будете, то можна придбати великодній хліб на будь-який смак. Ціни на нього у Львові починаються від 22 гривень. Ближче до свята, кажуть продавці, буде стартувати від 30.
Далі беремо не менш важливий атрибут – яйця. За одну штуку доведеться викласти від 1, 70 копійок.
І який же великодній кошик без м’ясного?
«Печена шинка коштує 172 гривні за кілограм, а копчена – 156. Ковбаса печена на дровах – 187. Палочка ковбаси обійдеться близтко 100 гривень», – консультує нас пані Надія.
Домашній сир також обійдеться недешево. За 400 грамів доведеться викласти приблизно 80 гривень.
«Якщо брати фабричний, то такий із дешевших, меншої жирності, коштуватиме за 400 грамів десь 40-50 гривень. Дуже суперове масло за 300 грамів обійдеться у більше ніж 50 гривень. Воно 72% жирності має. Але є і 125 гривень за кілограм». – уточняє пані Лариса. 
Продукти і кошик скупили, тепер треба все це накрити гарним рушником. Ціни на шовкові або з льону починаються від 120 гривень. Окрім того, не забудьте про свічку. Такі є в баночках різних форм та барв. Коштують від 8 гривень.
Отож, за нашими підрахунками, найбюджетніший великодній кошик жителям Львівщини у 2019 році обійдеться орієнтовно у 350 гривень.
Нагадаємо, до Великодня радіо FM Галичина організовує дитячий майстер-клас з прикрашання пасок у розважально-відпочинковому комплексі Park. Art of Rest. Участь безкоштовна. Докладніше про це можна прочитати ТУТ.
Читайте також: Писанки та прикраси на паску: у Львові проведуть безкоштовні передвеликодні майстер-класи
Galnet також розповідав, що зараз у Львові збирають одяг для потребуючих. Як долучитись – читайте ТУТ.
Юрій Андріїв
----------
----------
2019-04-20
Завтра у Львові римо-католики проведуть дві процесійні ходи (зміни у русі)
Цієї неділі, 21 березня, римо-католицька церква святкуватиме свято Воскресіння Господнього. З нагоди цього дві парафії — церква святої Марії Магдалини у Галицькому районі, та парафія святого Антонія у Личаківському районі, проведуть процесійні ходи
Так, процесійна хода парафії святої Марії Магдалини у Галицькому районі триватиме з 08.10 до 08.50 год. У ході братиме участь близько 400 осіб.
Маршрут ходи: костел св. Марії Магдалини — вул. С. Бандери — вул. Професорська — вул. М. Устияновича — вул. Бібліотечна — вул. П. Дорошенка (від рогу вул. Бібліотечної до костелу св. Марії Магдалини).
Процесійна хода парафії святого Антонія у Личаківському районі триватиме з 08.00 до 08.30 год. У ході братиме участь близько 500 осіб.
Маршрут ходи: вул. Личаківська, 49а (храм св. Антонія) — вул. М. Заньковецької — вул. М. Лисенка — вул. Садовського — вул. Личаківська (храм св. Антонія).
Читайте також: Писанки та прикраси на паску: у Львові проведуть безкоштовні передвеликодні майстер-класи
Марічка Курило
----------
2019-04-20
Вперше за останні роки перинатальна смертність на Львівщині зменшилась удвічі
Йдеться про перинатальну смертність за перший квартал 2019 року
На Львівщині перинатальна смертність зменшилась вдвічі. Про це в коментарі Galnet розповіла директорка департаменту охорони здоров’я Львівської ОДА Ірина Микичак:
– У першому кварталі 2019 року у нас померло 27 дітей – на 12 дітей менше, ніж минулого року. Загалом, показник смертності дітей першого року життя за цей квартал становить 4,7 проміле на тисячу народжених, він зменшився на 23, 8%. За 30 років, що я працюю в медицині Львівської області – такого низького показника не пам’ятаю взагалі. Це, звісно, не означає, що він буде таким цілий рік, адже різне може статися. 
За її словами, це пов’язано з тим, що повноцінно запрацював акушерський стаціонар Львівського обласного клінічного перинатального центру, де є реанімація новонароджених, повний комплектом обладнання інтенсивної терапії новонароджених та кваліфікований персонал. Однак, не лише якісна медицина впливає на зниження таких показників, адже важливим є також стан здоров’я жінок та багато іншого.
Читайте також: За рік на Львівщині народилося 497 дітей з вродженими вадами розвитку
– З тим дуже важко боротися, тому що є багато речей, які пов’язані зі станом здоров’я жінки і з якістю надання медичної допомоги в пологах. І це вперше за багато років ми можемо сказати, що в нас рання неонатальна смертність знизилася на 52,5%, тобто від 0 до 6 днів, якраз в той період, де є найбільший вплив медичного персоналу показник смертності знизився з 4,14 на тисячу народжених у 2018 році до 1,97 на тисячу народжених, – додала Ірина Микичак.
Директорка також нагадала, що на Львівщині працюють реанімаційні бригади: якщо лікарі в районній лікарні бачать загрозу життю новонародженої дитини, її якнайшвидше транспортують в ту чи іншу реанімацію Львова. Станом на сьогодні таких реанімацій є чотири. 
Читайте також: Львів’янка розповіла, як жити, коли знаєш про смертельний діагноз своєї дитини
Довідково: перинатальна смертність – статистичний показник, що відображає всі випадки смерті плода або новонародженого в період від 22-го тижня вагітності до 7 діб після народження 
Мар'яна Галькович
----------
2019-04-20
У львівському Храмі Священномученика Климентія Шептицького всю ніч відбуватимуться чування
Завершаться чування Божественною Літургією та освяченням верби
У львівському Храмі Священномученика Климентія Шептицького перед вербною неділею відбудуться традиційні нічні чування. Цього року нічну молитву присвятять 150 -літтю о. Климентія Шептицького, рідного брата Митрополита Андрея. Під час чувань духівники та прихожани розважатимуть над темою Вірності Христові у часи радості і терпіння, а також, над постаттю о. Климентія Щептицького.
Розпочнуться чування у сьогодні, 20 квітня о 21.00. Завершаться вони Божественною Літургією та освяченням верби 21 квітня о 6:00.
Місце проведення: Храм Священномученика Климентія Шептицького
Усі охочі зможуть приступити до Тайни Сповіді. Сповідатимуть отці до 00.00 год.
У часі чувань передбачена смачна перекуска.
Тих, хто хоче взяти участь у чуваннях, просять зареєструватись ТУТ .
Читайте також: «Terra Galicia»: львівський фотохудожник подолав 13 тисяч кілометрів, щоб показати красу невідомих земель Галичини
Марічка Курило
----------
2019-04-20
Страховка, контакти та план маршруту. Збираємо дитину за кордон правильно
Спортивні змагання чи шкільні екскурсії, це лише деякі з причин, коли ваші діти можуть поїхати за кордон без вас. Як правильно організувати дитині безпечну подорож за кордон,- дізнавалася журналістка Galnet
Плануючи подорож за кордон, найперше ознайомтеся з інформацією про країну, куди поїде ваше дитина. Ще один важливий пункт – відгуки про тур-агентство чи компанію, яка організовує подорож.
«Повинні бути нотаріально засвідчена копія договору про надання послуг, проїзний документ, звичайно, зі згодою батьків, яка повинна бути нотаріально засвідчена»,- розповідає Galnet адвокат організації «Матвіїв і партнери» Катерина Дюкарєва.
Пані Ярина, мати 15-річної Уляни, розповідає, донька почала їздити самостійно на змагання за кордон з 12-ти років. До порад юристки жінка додає і власні. Одна з таких – і собі, і дитині виписати контактні дані супроводжуючих осіб та приймаючої сторони.
«Коли ти знаєш супроводжуючих, колектив з яким спілкуєшся, то так набагато простіше. Потрібно паспорт, доручення на супроводжуючу особу », – пояснює пані Ярина.
Ще одним важливим пунктом є страховка. Причому застрахувати належним чином треба дитину і її майно.
Читайте також: «З дітьми сидіти набагато тяжче, ніж в офісі»: львів’янин розповів про своє життя у декреті
«Потрібно перевірити чи організація має юридичні документи, чи діє законно, чи надає супроводжуючих осіб і чи мають опис маршруту. Також обов’язково повинні складатися списки дітей, які подорожують », – додає Катерина Дюкарєва.
Перед поїздкою не забудьте детально роз’яснити вашій дитині правила поведінки під час самостійної мандрівки. Дитина повинна знати. Що має слухатись супроводжуючих дорослих, не залишатися без їхнього нагляду і під час екскурсій не відходити далеко від групи .
Нагадаємо, без згоди батьків діти можуть самостійно виїжджати за кордон лише коли їм виповнилося 16 років. До досягнення цього віку покинути країну самостійно можна у супроводі одного з батьків або людини, яка отримала нотаріальну згоду від родичів.
Читайте також: У Львові вийшла аудіозбірка, яку створили та озвучили діти (Де послухати)
Софія Лопатка
----------
2019-04-20
Сьогодні ЦНАПи працюватиме довше – видаватимуть паспорти
Графік роботи продовжили, щоб усі, хто має отримати українські паспорти, змогли їх забрати і проголосувати на виборах
Тож сьогодні, 20 квітня, Центри надання адміністративних послуг працюватимуть за продовженим графіком — до 18.00 години.
«Цієї суботи, 20 квітня, територіальні підрозділи ЦНАП м. Львова за адресами: вул. К. Левицького, 67, вул. Ген. Чупринки 85, вул. І. Виговського, 32, вул. Т. Шевченка, 374, вул. М. Хвильового, 14а, пр. Червоної Калини, 72а працюватимуть за продовженим графіком — тобто з 09.00 до 18.00 год. з надання послуги видачі готових паспортів», – повідомили в департаменті адміністративних послуг Львівської міської ради.
Читайте також: Уражену пухлиною кістку термічно обробили і поставили на місце. Медики «Чорнобильської» лікарні дивом зберегли дитині ногу
Юлія Василина
----------
2019-04-20
Завтра у львівському Ботанічному саду День відкритих дверей
Львів'ян та гостей міста запрошують помилуватися цвітом магнолій
У неділю, 21-го квітня, Ботанічний сад ЛНУ імені Івана Франка запрошує усіх охочих до себе в гості – у них відбудеться вже другий цієї весни День відкритих дверей. Про це працівники повідомили на офіційній фейсбук-сторінці ботсаду, наголосивши на ще одній важливій події, яка відбудеться у цей день:
«Ну що, після виборчої дільниці у Ботсад?»
До слова, гостей запрошують відвідати одразу два сади: на вулиці Черемшини та на вулиці Кирила та Мефодія. Обидва сади працюватимуть з 14:00 до 18:00 години.
Читайте також: На Львівщині зацвіли червонокнижні дикі тюльпани. Куди поїхати подивитись
Нагадаємо, Ботанічний сад Львівського національного університету імені Івана Франка є одним з найстаріших садів України та Східної Європи. Він заснований у 1852 році і має велику колекцію рослин.
 
Мар'яна Галькович
----------
2019-04-20
Сьогодні у Жовкві виставка ретроавтівок
Громадська організація «Авто-фан-клуб «ЗАЗ Козак» проводитиме «Відкриття сезону 2019 року». Подія відбудеться у на Жовкві та у містах Жовківського району
За інформацією Жовківської РДА, програма передбачає тренувальні заїзди екіпажів на території аеродрому у с. Туринка, виставку ретроавто у Жовкві, навчальне заняття щодо надання першої медичної допомоги та екскурсію містом.
Виставка ретроавто відбудеться на площі Вічевій – з 12:30 до 16:00.
Читайте також: У палац Бадені на Львівщині повернули реліквії, які вважались втраченими
Марічка Курило
----------
----------
2019-04-21
У ЦВК почали підраховувати голоси: перші результати
Виборчі дільниці зачинили – всі рахують голоси
Сьогодні, 21 квітня, в Україні відбувся другий тур чергових виборів Президента. Центральна виборча комісія вже почала підрахунок голосів. Станом на 23: 38 годину опрацювали 7,65% протоколів по Україні.
Лідером президентських перегонів, як і за результатами екзит-полів, є Володимир Зеленський – 72,33% голосів. Чинному президенту Петру Порошенку свої голоси віддали 25.36% виборців.
Читайте також: Булінг, унікальна операція та 79-літній марафонець: головне за тиждень від Galnet
До слова, ЦВК має встановити офіційні результати виборів в Україні до 1 травня, а ще через три дні – офіційно оприлюднити їх.
Нагадаємо, на Львівщині у день виборів президента зафіксували низку порушень.
Мар'яна Галькович
----------
2019-04-21
Результати екзит-полу: хто лідирує
Результати станом на 18:00
За результатами першого екзит-полу лідирує Володимир Зеленський – 73,2 %, Петро Порошенко має 25,2 %. Ще 1,5% виборців зіпсували бюлетені.
В екзит-полі брали участь виборці, які проголосували на виборчих дільницях на території України, за винятком окупованих територій та спеціальних дільниць: лікарні, тюрми, військові частини.
Вибірка є репрезентативною для України в цілому й для її чотирьох регіонів (захід, центр, схід, південь). Кількість виборчих дільниць – 400.Обсяг вибірки – близько 17 тисяч респондентів.
На кожній виборчій дільниці працювали по інтерв’юери, усього їх залучено .Вони застосовували методику «таємного голосування». Похибка може скласти 2,5%.
Читайте також: У Брюховичах виборець намагався проголосувати за довіреністю
Національний екзит-пол здійснюється за фінансової підтримки міжнародних донорів: Програми сприяння громадській активності «Долучайся!», що фінансується Агентством США з міжнародного розвитку (USAID), Представництва ЄС в Україні, Міжнародного фонду «Відродження» і посольства Канади в Україні.
Мар'яна Галькович
----------
2019-04-21
Булінг, унікальна операція та 79-літній марафонець: головне за тиждень від Galnet
В одній публікації ми зібрали найрезонансніші тексти тижня
У щоденному вирі інформації можна проґавити щось справді важливе. Galnet підготував для читачів підбірку найрезонансніших і найцікавіших матеріалів,опублікованих цього тижня.
День, коли її приперли до стіни, почали копати, плювати та обзивати, Мар’янка запам’ятала на все життя. Натомість Ігоря не оминуло пряме фізичне насильство – в одній з Левандівських шкіл йому зламали руку. Про цькування у львівських школах та відповідальність за нього у нашому матеріалі.
Ми також розповіли вам історію львівського стронгмена Олега. Як з’явилося захоплення та про подію, яка змінила життя всієї сім’ї, спортсмен розповів нашій журналістці.
Львівські лікарі провели унікальну операцію, яка тривала 11 годин. Протягом п'яти місяців Назарчик наново вчився ходити, зате тепер – може бігати не гірше своїх однолітків.
79-літній марафонець Василь Крупський розповів, як йому вдається зберігати хорошу фізичну форму і перемагати у змаганнях:
Цього тижня світ сколихнула новина: У Парижи палав славнозвісний Нотр-Дам. Міністр культури України заявив, що готовий «направити своїх кращих фахівців та реставраторів для робіт з відновлення Собору». Однак, не всім така заява сподобалась. Чому? Читайте ТУТ.
В одному зі львівських садочків отруїлися діти. За перебігом цієї справи пильно стежить наша журналістка: наразі відомо, які порушення виявили під час перевірки.
Мар'яна Галькович
----------
2019-04-21
На вокзалі у Львові шукають вибухівку
Про це повідомили у Нацполіції області
Окрім аеропорту імені Данила Галицького у Львові повідомили про замінування ще трьох об’єктів:
«Приміщення аеропорту та прилеглу до нього територію правоохоронці вже обстежили: жодних вибухонебезпечних предметів не виявлено. Станом на зараз перевіряють ще три об’єкти: два торгових центри, а також залізничний вокзал», – повідомила речниця Нацполіції у Львівській області Світлана Добровольська.
Читайте також: Декілька бюлетенів в одні руки: У Жовківському районі зафіксували порушення
До слова, у Міністерстві внутрішніх справ України зазначають, що анонімні дзвінки про мінування різних людних місць у країні надходять з Росії та окупованих територій.
Мар'яна Галькович
----------
2019-04-21
Декілька бюлетенів в одні руки: У Жовківському районі зафіксували порушення
Про це повідомляють спостерігачі Громадянської мережі ОПОРА
У селі Зіболки Жовківського району (виборчий округ №122) на виборчій дільниці №460475 одній людині надали кілька виборчих бюлетенів:
– Виборець зайшов до кабінки для голосування та здійснив волевиявлення. Спостерігачі хотіли покликати чергового поліцейського, але його не виявилось поблизу, – йдеться у повідомленні ОПОРИ.
Читайте також: У Брюховичах виборець намагався проголосувати за довіреністю
До слова, це вже не перше порушення, яке зафіксували у Жовківському районі. Ми повідомляли, що на виборчій дільниці №460437 у селі Липник інформаційні плакати кандидатів у Президенти повісили зависоко:
Нагадаємо, ЦВК оприлюднила нові дані, які стосуються явки виборців у Львівській області. 
Мар'яна Галькович
----------
2019-04-21
На Львівщині проголосували майже 40% виборців
Про це повідомили у ЦВК
За оперативною інформацією ЦВК станом на 15:00 годину участь у чергових президентських виборах взяли 38,27% від загальної кількості зареєстрованих виборців у Львівській області.
Раніше ми повідомляли, що станом на 11:00 годину проголосували лише 12,14% виборців.
Читайте також: У Брюховичах виборець намагався проголосувати за довіреністю
Нагадаємо, на Львівщині до списку виборців внесено 1922602 українці, з них 51968 осіб здійснять волевиявлення за межами приміщень для голосування. 
До слова, на виборчих дільницях Львова та області вже зафіксували декілька порушень.
Мар'яна Галькович
----------
2019-04-21
Те, що ви могли не знати про львівський «Океан» на Володимира Великого
Поміж масштабними і дуже помітними перебудовами та реконструкціями, які зараз відбуваються у Львові, є і дрібніші та менш відчутні для жителів міста зміни. Між такими одна, яка стосується не такої вже і старої будівлі радянської часу. Мова йде про магазин, який хоч і пасував би більше до Одеси, аніж до Львова, але роками був атмосферним і знаним місцем саме тут – «Океан» на вулиці Володимира Великого, 26а
Будівлю магазину «Океан» легко впізнати за дуже характерною океанічною, або ж морською атрибутикою – мозаїчними зображеннями риб. Ця споруда з’явилась у Львові 1982 року. Авторами проекту були архітектори Василь Каменщик і Ярослав Мастило. Будівництво увінчало собою тривалу забудову у цьому регіоні, внаслідок чого постав цілий житловий район. Сучасна вулиця Володимира Великого називалась у той час Артема (починаючи від 1946 року) і нагадувала про одного з більшовицьких лідерів та засновників Донецько-Криворізької Радянської Республіки (він же Федір Сергєєв). Основний період радянської забудови цієї території припав на 60-ті – 70-ті роки ХХ століття. Тоді і виросли будинки (на 5 і 9 поверхів), які можемо бачити і у наші дні.
Магазин «Океан», який збудували у 1982 році, можна навіть вважати певним маркером радянського життя. Ще у 70-х роках у Радянському Союзі, принаймні у Львові, з рибою було не просто. Вона була одним із найбільш дефіцитних товарів міста. Моментами єдина рибна продукція, яку можна було дістати у той час – це хіба консерви типу «Сайра у маслі». Тим не менше, трохи пізніше, вже на початку 80-х років ХХ століття, відкривається цілий магазин «Океан», який спеціалізується на рибній продукції.
Перший рибний магазин Львова. В асортименті була як жива риба, так і заморожена. Звичайно, у закладі було також декілька продуктових відділів, не лише рибний. Пізніше навіть бар, що є дуже незвичайним для того часу. Відтак заклад користувався популярністю, а продукція мала великий попит. Особливо – серед мешканців новозбудованого району. Ближче до нашого часу відбулося переформатування закладу під супермаркет: кулінарія, бакалія, випічка, алкоголь тощо.
Читайте також: Цегельні, палаци та виробництво мила. Що «заховано» під Снопківським парком?
Сторінка історії нашого міста, де є згадка про магазин «Океан», писалась у радянський період. Відтак і характерними для того часу методами. Зокрема, на території, яка сьогодні перебуває за «Океаном», колись стояв костел у стилі неоготики. Він був між сучасними будинками №28 і №32 вулиці Володимира Великого. Храм побудували ще у 1926 – 1927 роках. Автор проекту – архітектор Людомил Ґюркович. Останній, між іншим, також займався реставрацією кам’яниці Корнякта (площа Ринок, 6). У 1930-х роках він керував роботами з упорядкування та оновлення ренесансної аркади-лоджії у подвір’ї одного із найбільш упізнаваних львівських будинків.
Після закінчення Другої світової війни згаданий костел на Артема став церквою. У такому стані та статусі він існував до 1973 року. Далі його вирішили зруйнувати, а такі дії обґрунтували тим, що він заважав забудові району, яка у той час активно відбувалась. Можна зустріти інформацію, що для ліквідації «неугодного» храму навіть використовували танки.
Читайте також: Американські вестерни, стереозвук і натовпи глядачів. Кінотеатр «Львів», якого вже нема
Популярний у 80-х та 90-х роках ХХ століття магазин «Океан» останнім часом не «відзначався» активністю. Аби дати закладу друге життя, зараз його реконструюють. Головний архітектор Львова, Юліан Чаплінський обіцяє, що напрям діяльності закладу, його специфіку, а також головні характерні риси фасаду будівлі після перебудови збережуть. Зокрема, на оновленій будівлі залишатиметься славнозвісна радянська мозаїка, не будуть міняти і назву закладу. Разом з тим, він стане більш різноплановим та модерним.
Про мозаїку на «Океані» варто сказати окремо. Це не просто один із найяскравіших прикладів мистецтва того часу. Цей взірець максимально позбавлений ідеологічних рис та пропаганди. Мабуть тому так припав до душі і сучасним жителям Львова. Автором цієї «океанічної мозаїки» є відомий живописець, класик мистецтва Володимир Патик. Про себе він говорив, що малює краще, ніж пише чи промовляє. Бачимо у його роботі приклад мішаної техніки з використанням кераміки, скла тощо. Останнє є типовим і характерним власне для Львівщини.
Читайте також: Присмерк “Прекрасної епохи”. Як жили львів’яни сто років тому
Читайте також: 5 вихідців із Галичини, які прославились на весь світ
Євген Гулюк
----------
2019-04-21
Синоптики попереджають про шквальний вітер у Львові
Повідомлення про це з'явилося на сайті міськради
Завтра, 22 квітня, у Львові очікують пориви південно-східного вітру 15 — 20 м/с. Про це повідомили синоптики Львівського регіонального центру з гідрометеорології.
За прогнозами синоптиків шквальний вітер лютуватиме зранку та протягом дня. Під час сильного вітру радять не ходити під розлогими деревами, рекламними щитами, лініями електропередач та антенами, адже пориви вітру можуть їх пошкодити. Водіям транспортних засобів слід обирати помірну швидкість та дотримуватись безпечної дистанції між транспортними засобами.
Читайте також: Понад 12% явки: Як голосує Львівщина (ФОТО)
Раніше синоптики повідомляли, що денні температури у найближчі дні будуть підвищуватись.
Нагадаємо, у Львові призупинили опалювальний сезон.
Мар'яна Галькович
----------
2019-04-21
Секрети материнства від фіналістки конкурсу Місіс Східна Європа
У 36-річної Наталії Тропак великий професійний досвід за плечима, адже вона перекладач, фотограф, SMM-менеджер, випускниця факультету Міжнародних відносин ЛНУ імені Івана Франка. Але між тим жінка реалізувала себе як мама і зараз у неї четверо дітей
У такому шаленому ритмі Наталія вирішила взяти участь ще у конкурсі краси «Місіс Східна Європа», який вперше проходить у Львові. Тим більше, що темою цьогорічного конкурсу є «Відповідальне батьківство».
«Бути мамою – це благословення і великий дар, відповідальність і служіння з присвятою. Уже 15 років свого материнства я постійно вчуся та працюю над собою, намагаюся знаходити гармонію та поєднувати всі ролі: особистості, жінки і мами. Материнство змінило мене: укріпило, зробило і сильнішою, і впевненішою, і більш смиренною», – каже Наталя.
Читайте також: «Понад усе ціную сім’ю», – фіналістка конкурсу Місіс Східна Європа
За 15 років материнства Наталя зробила свої висновки щодо виховання дітей:
Нагадаємо, особливість конкурсу краси «Місіс Східна Європа» у тому, що учасницям 25-45 років. І за їхніми плечима успішна кар’єра, а в декого і декілька дітей. У 2019 році фіналістками стали 11 жінок. Фінал конкурсу відбудеться 22 травня у ресторані «Park. Art of Rest».
Юлія Василина
----------
----------
2019-04-22
Як може виглядати північна ділянка об’їзної Львова (ВІДЕО)
Відеовізуалізацію майбутнього північного обходу Львова презентували на робочій зустрічі працівників Служби автомобільних доріг у Львівській області з представниками Європейського інвестиційного банку, Європейського банку реконструкції та розвитку та Укравтодору
Відео опублікували на офіційній сторінці «Рятівної археологічної служби» у соцмережі.
Нова траса з’єднає автомобільну дорогу М-06 Київ — Чоп з трьома автомобільними шляхами державного значення, які прямують від м. Львова до кордону з Республікою Польща. Її протяжність буде 24 кілометри.
Читайте також: Сміттєпереробний завод у Львові не завдасть шкоди довкіллю
Роботи можуть розпочати у 2020 році.
Юлія Василина
----------
2019-04-22
Вночі на Львівщині будуть заморозки
Синоптики розповіли про погоду на декілька днів
23 квітня буде вітряно 17-22 м/с. Температура повітря – 15-20 градусів тепла. Вночі – 1-6 градусів тепла. Місцями заморозки на поверхні грунту.
Читайте також: Сміттєпереробний завод у Львові не завдасть шкоди довкіллю
24 квітня вдень – 15-20 градусів тепла. Вночі можливий невеликий дощ і поривчастий вітер 9-14 м/с.
«А 26 квітня буде до 27 градусів тепла. Зниження температури прогнозуємо на 27 квітня – до 22 градусів тепла. Тоді також очікуємо дощ. Вночі у ці дні буде 4-12 градусів тепла.», – розповіла Galnet синоптик Ірина Михайлів.
Юлія Василина
----------
2019-04-22
Львівський каратист виборов «золото» етапу Прем’єр-ліги у Марокко
Львівські каратисти здобули призові місця на етапі всесвітньої серії з карате Прем'єр-ліги (K1 Premier League), який відбувся у столиці Марокко – Рабаті
Станіслав Горуна посів перше місце у ваговій категорії 75 кілограмів. У фінальному поєдинку львів’янин зійшовся з іранцем.
У ваговій категорії 68 кг срібну нагороду виборола Галина Мельник. Про це Galnet розповіла фахівець прес-служби управління фізичної культури та спорту ЛОДА Ольга Мельник.
Додамо, що K1 Premier League – це найважливіша подія в світі карате. Вона включає в себе ряд найвідоміших змагань з карате та об’єднує кращих спортсменів з карате в світі на відкритих чемпіонатах безпрецедентного масштабу.
Читайте також: У Львові спортсмени, які претендують на участь в Олімпійських та Паралімпійських Іграх отримуватимуть щомісячну стипендію
Як писав Galnet раніше, львівські спортсмени вибороли 21 медаль на «Відкритому Кубку міста» зі самбо.
Марічка Курило
----------
2019-04-22
У Львові повідомили про замінування бронетанкового заводу
Всіх працівників евакуювали
Таку інформацію Galnet підтвердили у прес-службі Нацполіції у Львівській області. Зараз на території бронетанкового заводу на Стрийській, 73 працюють спеціалісти-вибухотехніки і поліці.
Читайте також: «Акумулював прибічників інших кандидатів, перетягнув невизначених і тих, які взагалі не збирались йти на вибори». Львівська соціологиня про феномен Зеленського
Особу аноніма встановлюють.
Нагадаємо, напередодні невідомі двічі повідомляли про замінування аеропорту імені Данила Галицького у Львові, а також двох торгових центрів та залізничного вокзалу. Згодом інформацію спростували, адже на жодному з об’єктів вибухівку не виявили.
Юлія Василина
----------
2019-04-22
«Акумулював прибічників інших кандидатів, перетягнув невизначених і тих, які взагалі не збирались йти на вибори». Львівська соціологиня про феномен Зеленського
Завдяки чому Володимир Зеленський здобув перемогу на президентських виборах з таким колосальним відривом і чи не зміниться величезне захоплення виборців не меншим розчаруванням
Журналісти Galnet поспілкувались про це з засновницею та CEO Соціологічної агенції Fama Мар’яною Малачівською-Данчак.
Особливістю цьогорічних виборів президента в Україні став неочікуваний результат, а це, на думку соціологині, є ознакою демократичних виборів. Однак для самих соціологів такий розвиток подій сюрпризом не став:
«Перед першим туром ми моделювали ситуацію, коли в другий тур виходить Володимир Зеленський і Петро Порошенко, і бачили, що виграє Зеленський, бо прихильники інших кандидатів у більшості декларували те, що підтримають у другому турі саме його. Зеленський акумулював прибічників інших кандидатів, перетягнув невизначених і тих, які взагалі не збирались йти на вибори», – пояснює Galnet пані Малачівська.
Читайте також: Зеленський зменшив відрив. На Львівщині підрахували 99% голосів виборців
Соціологиня зазначає, що Володимир Зеленський був єдиним кандидатом, який стабільно по висхідній рухався протягом усієї виборчої кампанії. Ще з листопада 2015 року він з’явився в анкетах як можливий кандидат у розділі «інший кандидат». Ніякої декларації щодо виборів з його боку тоді не було, тому соціологиня припускає, що його ім’я називали під впливом фільму «Слуга народу». З того моменту рейтинг Володимира Олександровича почав поступово зростати. Уже у грудні 2017 року він мав 3%, у травні 2018 – близько 12% (для порівняння, у Тимошенко тоді було 17%). У грудні 2018 Зеленський мав 13%. Різко рейтинг почав рости після того, як він задекларував себе учасником президентських перегонів. До початку березня він збільшив ядро своїх прихильників у 4-5 разів.
Читайте також: Новий президент – це не кінець життя. Львівський психолог розповів, як заспокоїтися після виборів
«У Зеленського з технологічної точки зору дуже правильно була вибудувана кампанія, дуже грамотно сформований імідж. Наразі ми можемо говорити скоріше про Зеленського як про імідж, ніж про Зеленського як про політика, бо який Зеленський політик ми ще досі, насправді, не знаємо. Специфіка його образу полягала у тому, що він був недомовленим і кожен прихильник вбачав у ньому свої переваги. У прибічників Володимира Олександровича на Сході і на Заході мотиви для підтримки є зовсім різні, у чому і була сила його кампанії – об’єднати потреба багатьох, толком не сказавши, хто такий містер Зеленський і що він буде робити. Незрозуміло, чи він проросійський, що могло бути аргументом для виборців з Півдня чи Сходу, чи він євроінтегратор, за що голосував Захід », – зауважує Мар’яна Малачівська.
На відміну від рейтингу прийдешнього президента, рейтинг інших кандидатів – Петра Порошенка і Юлії Тимошенко то спадав, то знову піднімався. У травні 2015 рівень підтримки Порошенка був близько 10%. У грудні 2018 року зафіксували ріст рейтингу до 20% на фоні Томосу. По суті, у той час вони з Тимошенко були лідерами. У соціологічному агентстві також помітили, що у лютому цього року підтримка Порошенка складала ще +20%, проте після розслідування про схеми в оборонній сфері рівень довіри почав падати, а у Зеленського на цьому фоні, відповідно, рости.
Читайте також: Центральна виборча комісія підрахувала 99% голосів. Зеленський збільшив відрив
«Був запит на нові обличчя, не пов’язані з політикою. Якщо у багатьох країнах досвід і соціальна пам’ять є перевагою, то в Україні це вважають недоліком. Ніби якщо кандидат давно у політиці, то він давно корупціонер, давно у бюрократичній системі. А те, що Зеленський був поза цією системою, сприйняли як перевагу», – розмірковує соціологиня.
Малачівська припускає, що люди надміру сподіваються на швидкі зміни, але ніхто не знає, яким є Зеленський. Очікувано що за деякий час буде певне розчарування через незадоволені прагнення, адже задовольнити усі ті бажання, які люди вклали в Зеленського, буде просто нереально.
Читайте також: Партнерські пологи, «епідуралка» і кава: львівський акушер-гінеколог розвіяв міфи про вагітність
Карина Ляшенко
----------
2019-04-22
Доброчинні акції у Львові в час Великодня: як долучитися
Розповідаємо, як допомогти тим, хто поруч з нами
Наближається Великдень – світле свято, яке хочеться розділити з якомога більшою кількістю людей. В цей час люди намагаються допомогти тим, хто цього потребує. Аби зробити добру справу змогли і ви, Galnet зібрав декілька благодійних акцій, які вже тривають або ж відбудуться найближчим часом у Львові.
Уже завтра відбудеться акція від Львівського міського центру соціальних служб для сім’ї, дітей та молоді «Безкоштовний одяг в цей чудовий день». Детальніше про акцію тут.
Благодійний проект «Старість на радість» збирає великодні смаколики для стареньких з геріатричного пансіонату. Цьогоріч організатори купуватимуть не лише паски, а й м’ясні вироби та фрукти. До акції можна долучитися коштами – 4149 4393 9640 1931 (Тарасюк Ганна-Марія – волонтерка), або ж прийти особисто на вулицю Медової Печери, 71 о 12:00 годині у п’ятницю, 26 квітня, і привітати бабусь та дідусів.
Мальтійська служба допомоги проводить щорічну акцію «Великодній кошик», в межах якої організатори планують зібрати та освятити 500 традиційних великодніх пакунків для потребуючих. До цих пакунків входить: паска, масло, шинка, ковбаса, крашанки, баночка хрону та маковий завиванець. Вміст «кошиків» організатори купують централізовано, тож долучитися до доброї справи львів’яни можуть переказавши кошти: р/р 260042360005 або скориставшись іРау. Окрім цього, протягом року всі охочі можуть допомогти проекту «Благодійна кухня».
Цьогоріч у рамках традиційного фестивалю писанок проходить акція «Добра справа», метою якої є зібрати кошти на ремонт операційної дитячої лікарні «Охматдит». Для цього за вхід до галереї під відкритим небом на площі Музейній запровадили мінімальну плату – 10 гривень. 
5 травня у Шевченківському гаю відбудеться благодійний фестиваль «Святкуймо Воскресіння разом». Дійство відбудеться у Шевченківському гаю, а його благодійною метою є збір коштів для людей з вадами слуху, відновлення хірургічного відділення у шпиталі Андрея Шептицького та на стартапи для молоді. Плата за вхід (40 гривень) і буде вашим благодійним внеском.
Читайте також: У скільки жителям Львівщини обійдеться цьогорічний великодній кошик (ЦІНИ)
До слова, про використання всіх коштів організатори акцій обіцяють прозвітувати.
Мар'яна Галькович
----------
2019-04-22
«Безкоштовна діагностика» на Львівщині: досі немає точного переліку медзакладів, де працюватиме програма
Програму мають запустити 1 липня
Участь у ній можуть взяти центральні, районні, міські лікарні, окрім тих медичних закладів, власниками яких є обласні ради. Також приєднатися до програми «Безкоштовна діагностика» можуть і приватні клініки. Потрібно лише укласти договір з Національною службою здоров’я.
За словами спеціалістів, лабораторна діагностика – це складна галузь, тому що тут відбувається діагностика на рівні клітин і генетики. І саме результати такої діагностики дає 70% для постановки діагнозу.
Наразі ті, хто має підписану декларацію з лікарем, можуть безкоштовно здати деякі аналізи – крові, загальний аналіз сечі, визначення глюкози у крові й холестерину.
Як пояснили Galnet у Департаменті охорони здоров’я ЛОДА, початкового списку лікарень, які братимуть участь у програмі на Львівщині поки що немає.
А вже з липня жителі Львівщини матимуть право на 54 безкоштовні діагностичні та лікувальні послуги за скеруванням сімейного лікаря, терапевта або педіатра.
12 нових аналізів — додатково до 8 базових, які вже оплачує Національна служба сімейному лікарю.
Мамографія і 5 видів рентгену: грудна клітка, суглоби, хребет, кістки і приносові пазухи.
Ехокардіографія, моніторинг ЕКГ і 2 види тесту для визначення патологій серцево-судинної системи.
6 видів УЗД: шлунково-кишковий тракт, нирки, сечовий міхур, артерії ніг, щитовидна і молочні залози.
4 види біопсії під контролем УЗД: щитовидної залози, лімфатичних вузлів, молочних та передміхурової залоз.
Видалення новоутворень: м’яких тканин і шкіри, у носі, гортані, вухах.
Також «Безкоштовна діагностика» включатиме ендоскопічні дослідження і операції одного дня:
Читайте також: Уражену пухлиною кістку термічно обробили і поставили на місце. Медики «Чорнобильської» лікарні дивом зберегли дитині ногу
Участь у програмі «Безкоштовна діагностика» можуть брати, як комунальні заклади, так і приватні. Потрібно лише укласти договір з Національною службою здоров’я. Пацієнт же повинен підписати відповідну декларацію про вибір лікаря з відповідним закладом охорони здоров’я, або з фізичною особою підприємцем, яка здійснює приватну медичну практику.
«Безкоштовна діагностика» – це буде пілотний проект, який хочуть спробувати та зрозуміти, як це все буде працювати.
Читайте також: Чому швидка приїжджає з запізненням: пояснення Департаменту охорони здоров’я ЛОДА
«Розширення цього безплатного пакета – це дуже важлива ініціатива. В цей безплатний пакет на первинному рівні , входять ще деякі лабораторні аналізи: дослідження на вірусні гепатити, “дослідження на ВІЛ та дослідження на маркер гострого некрозу міокарда.», – каже Олександр Зінчук доктор медичних наук, професор, завідувач кафедри інфекційних хвороб Львівського національного медичного університету імені Данила Галицького.
Ольга Головчин
----------
2019-04-22
Сміттєпереробний завод у Львові не завдасть шкоди довкіллю
Такий висновок оприлюднило Міністерство екології та природних ресурсів України
Спеціалісти врахували зауваження та пропозиції, які надійшли від львів’ян, повідомляє прес-служба ЛМР.
«Пройшовши всю процедуру погодження, висновок з Міністерства екології — це останній документ, на який ми очікували. Тобто все, що мало зробити місто для будівництва заводу, було зроблено — отримали усі документи, які згідно з законодавством необхідні для будівництва сучасного сміттєпереробного комплексу, який буде найпершим в Україні. Тепер справа за Європейським банком реконструкції та розвитку щодо визначення переможця, який будуватиме комплекс.», – сказав Сергій Бабак, заступник міського голови Львова з питань житлово-комунального господарства.
У Висновку із Оцінки впливу на довкілля зазначається, що під час роботи майбутнього сміттєпереробного комплексу сукупний вплив планової діяльності при штатному режимі експлуатації є екологічно допустимим.
Також у документі зазначено, що суб’єкт господарювання має здійснювати післяпроектний моніторинг щонайменше протягом 3 років після введення об’єкту в експлуатацію, а також впродовж 1 року здійснити озеленення в обсязі не менше 300 дерев.
В ЛКП «зелене місто» надіяться, що будувати сміттєпереробний завод у Львові почнуть цього року.
Читайте також: Для вирішення проблеми зі сміттям на Львівщині пропонують збудувати регіональний полігон
Нагадаємо, 25 січня у Львові відбулися громадські слухання щодо оцінки впливу на довкілля (ОВД) після яких Міністерство екології та природних ресурсів України повинно було видати свій висновок щодо можливості будівництва сміттєпереробного заводу у Львові.
Упродовж минулого року експерти Інституту проектування «Комфортбуд» із залученням спеціалізованої експертної організації вивчали технологію цього об’єкту, щоб зрозуміти чи вплине він на екологічний стан міста. Фахівці, які провели це дослідження, враховували національні та міжнародні вимоги щодо будівництва та експлуатації таких об’єктів
Тому, за два роки у місті планують збудувати перший в Україні сучасний сміттєпереробний комплекс із європейською технологією механіко-біологічної переробки відходів, рекультивують старий полігон та впровадять нову систему поводження з відходами. Вона передбачатиме сортування сухих та вологих відходів, вторинної сировини та облаштування окремих майданчиків для збору електроніки, великогабаритного і будівельного сміття. А вже цього року запрацює станція компостування органічних відходів. Для цих цілей місто отримало 25 мільйонів євро кредиту від Європейського банку реконструкції та розвитку, 10 мільйонів євро гранту — безповоротної фінансової допомоги від екологічних фондів. Внесок міста — 6,75 мільйона євро.
Юлія Василина
----------
----------
2019-04-23
Бурхлива річка серед гір: львівські рятувальники перемогли на Чемпіонаті України зі спортивного туризму (ВІДЕО)
Збірну команду Львівської області зі спортивного туризму представляли 24 спортсмени з Червонограду, Дрогобича та Львова, більшість з яких є рятувальниками
Змагання відбувалися 16-20 квітня у Яремчі на території річки Прут.
У комплексному заліку екіпаж катамарану-двійки у складі Василя Онаця та Романа Багінського вибороли перше місце, повідомляє прес-служба ДСНС у Львівській області.
Читайте також: Сукні та кеди: Як львів’янам у скруті роздавали безкоштовно речі (ФОТО)
Екіпаж катамаран-четвірка – спортсмени-рятувальники Віталій Бранець, Вадим Горлов, Олег Самотій та Ігор Пушкар, також рішуче боролися за перемогу, поповнивши скарбничку збірної ще одним золотом у комплексному заліку.
Норматив майстра спорту України зі спортивного туризму виконав Ігор Пушкар.
Нагадаємо, у квітні 2018 року збірна команда Львівської області перемогла на чемпіонаті України з водного туризму, який відбувся на річці Чорний Черемош Івано-Франківської області.
 
Юлія Василина
----------
2019-04-23
«Щаслива жінка може все», – львів’янка Наталія Шахрайчук
Жінка є фіналісткою конкурсу краси «Місіс Східна Європа»
Зараз Наталії 35 років. У неї двоє діток – 9-річна донечка і 2-річний синочок. Проте, вона ще й встигає займатися бізнесом.
«Разом із чоловіком 9 років тому започаткували бізнес, який мав на меті запровадити в Україні технології виробництва якісного м'яса без антибіотиків та гормонів. Нашою найбільшою силою як подружжя є здатність поговорити як партнери і чути думки один одного. Окрім того, я є співзасновницею івент-агенції «I Feel Good», організовую тематичні вечірки, корпоративні вистави театру імпровізації «Чорний Квадрат». Наразі я перерву, аби насолодитися малюком і материнством. І зараз працюю над авторською лінією ювелірних прикрас та прикрас з натуральних каменів», – розповідає Наталія.
Жінка каже, що енергії на всі ці плани у неї вистачає, бо вона знаходить щастя у кожній миті і наповнює її змістом.
«Щаслива жінка може все. Лише тоді, коли жінка наповнена змістом, то може дарувати цей зміст та енергію всьому навколо. У цьому її завдання. Також я вважаю, що вдома має бути гармонія, тому без живих квітів, свічок та ефірних олій ніяк», – переконана Наталя.
Читайте також: У Львові на б’юті-бранчі презентували шокуюче відео про домашнє насильство (ВІДЕО)
Нагадаємо, конкурс краси «Місіс Східна Європа» у Львові проводять вперше. Його особливість у тому, що учасницями є жінки 25-45 років. Фінал конкурсу відбудеться 22 травня у ресторані «Park. Art of Rest».
Юлія Василина
----------
2019-04-23
На Львівщині ЦВК підрахувала 100% голосів: Петро Порошенко переміг
Чинний Президент України Петро Порошенко набрав 62,79% голосів
За Володимира Зеленського свої голоси віддало 34, 49% виборців.
Зазначимо, що Львівщина – єдина область, у якій переміг чинний президент – Петро Порошенко. В усіх інших областях лідирує Володимир Зеленський.
Читайте також: Новий президент – це не кінець життя. Львівський психолог розповів, як заспокоїтися після виборів
До слова, ЦВК опрацювала усі електронні протоколи по Україні: Зеленський отримав 73,22% голосів виборців, а Порошенко – 24,45%. Встановити офіційні результати виборів в Україні виборча комісія має до 1 травня, а ще через три дні – офіційно оприлюднити їх.
Нагадаємо, коли підрахували 99% протоколів голосів виборців Петро Порошенко перемагав з більшим відривом.
Юлія Василина
----------
2019-04-23
Розклад богослужінь Страсного тижня у катедральних храмах Львова
Богослужіння відбуватимуть у середу, четвер, п’ятницю і суботу. А в неділю, коли християни східного обряду святкують Великдень, буде святкова відправа
У прес-службі ЛМР опублікували розклад Богослужінь у катедральних храмах різних конфесій м. Львова.
Велика середа, 24 квітня 2019 року:
9:00 — Утреня
10:00 — Акафіст до Пантелеймона за узалежнених
14:00 — Ісусова молитва за онкологічних хворих (в крипті собору)
18:00 — Божественна Літургія Передосвячених Дарів
Великий четвер, 25 квітня 2019 року:
10:00 — Чин освячення Антимінсів. Вечірня з Божественною Літургією св. Василя Великого. Чин умивання ніг
14:00 — Ісусова молитва за онкологічних хворих
15: 00 — Молитва руху «Матері в молитві»
18:00 — Утреня Страстей
Читайте також: Вперше в Україні. У Львові запустили програму кредитування жіночого бізнесу
Велика п’ятниця, 26 квітня 2019 року:
9:00 — Великі царські часи. Вечірня з виставленням Плащаниці
14:00 — Ісусова молитва за онкологічних хворих (у крипті собору)
18:00 — Єрусалимська Утреня
Велика субота, 27 квітня 2019 року:
9:00 — Вечірня з Божественною Літургією св. Василія Великого
14:00 — Благословення пасок та іншої поживи (через кожні 30 хв)
21:30 — Надгробне. Воскресна Утреня
Читайте також: Весняний призов: на Львівщині до війська призвуть майже 900 чоловіків
Велика середа, 24 квітня 2019 року:
7:30 — Часи з читанням Євангелія, Зображальні
9:00 — Вечірня з Літургією Ранішосвячених Дарів, архієрейським чином
18:00 — Утреня
Великий четвер, 25 квітня 2019 року:
8:30 — Часи
9:00 — Божественна Літургія свт. Василія Великого
18:00 — Утреня з читанням 12-ти Страсних Євангелій
Велика п’ятниця, 26 квітня 2019 року:
7:30 — Царські часи. Вечірня з виносом плащаниці на храм, архієрейським чином
18:00 — Утреня з чином погребіння, Архиєрейським чином
Велика субота 27 квітня 2019 року:
9:00 — Вечірня з Літургією свт. Василія Великого, архієрейським чином
13:00 — освячення пасок
23:00 — Читання діянь святих апостолів. Полуношниця
Велика середа, 24 квітня 2019 року:
8:00 — Часи. Зображальні. Літургія Ранішосвячених Дарів
18:00 — Пасії. Чин Страстей Христових
Великий четвер, 25 квітня 2019 року:
8:00 — Літургія св. Василія Великого
18:00 — Утреня Страстей Христових з читанням 12 Євангелій
Велика п’ятниця, 26 квітня 2019 року:
7:00 — Часи Великої п’ятниці. Зображальні. Вечірня з виносом Плащаниці
18:00 — Всенічна. Єрусалимська Утреня. Виніс Плащаниці, обхід довкола Ставропігійного комплексу
Велика субота, 27 квітня 2019 року:
8:00 — Літургія св. Василія Великого з Вечірнею
14:00 — початок освячення пасок
21:00 — читання діянь Апостолів
23:30 — Полуношниця
Читайте також: «Рай•це»: як львівський кераміст Василь Бабій трансформував звичайне яйце у жіноче обличчя і не тільки
Велика середа, 24 квітня 2019 року:
08:00 3-й, 6-й, 9-й часи. Ізобразительні. Вечірня. Літургія Передосвячених Дарів Архиєрейським чином. Заупокійна літія (остання до Фоминої неділі)
17:00 Мале повечір’я. Утреня. 1-й час
Великий четвер. 25 квітня 2019 року:
08:00 Часи. Ізобразительні. Вечірня. Літургія святителя Василія Великого Архиєрейським чином. Після Літургії — Чин умовіння ніг.
16:30 Мале повечір’я.
17:00 Утреня з читанням 12-ти Євангелій Святих Страстей
Велика п’ятниця. 26 квітня 2019 року, суворий піст:
08:00 Часи Великої П’ятниці. Ізобразительні
14:00 Велика вечірня Архиєрейським чином. Винесення Святої Плащаниці. Після вечірні — мале повечір’я з читанням канона «Про розп’яття Господнє і на плач Пресвятої Богородиці»
18:30 Утреня. Після великого славослів’я — хресний хід зі Святою Плащаницею
Велика субота. 27 квітня 2019 року:
08:00 Часи. Ізобразительні. Вечірня. Літургія святителя Василія Великого Архиєрейським чином
14:00 Початок освячення пасок (закінчується о 23:00)
19:00 Початок читання Діянь св. Апостолів
23:15 Полуношниця
Юлія Василина
----------
2019-04-23
На Львівщині військові врятували чоловіка, який мало не втопився у річці
Напередодні, міському золочівському парку «Здоров’я» військовослужбовці Навчального центру врятували чоловіка поважного віку. Зі слів очевидців, потерпілому, близько 60 років, раптово стало погано і він впав у водойму. Про це в коментарі Galnet розповіли у Навчальному центрі
«Ми закінчили грати у футбол і парком повертались у частину. Дітвора неподалік покликала допомогти. Ми троє підбігли і вже побачили чоловіка, що лежав лицем у річці. Ми дістали його, адже той вже захлинався водою. Водойма там не глибока, але багато мулу, тому чоловікові важко було відштовхнутись та піднятись» – розповів один з рятівників молодший сержант Дмитро Супрун.
Допомагали Дмитру солдат Тарас Мачулянський та молодший сержант Євген Іваницький. Всі троє привели чоловіка поважного віку до тями та провели додому.
За свій подвиг військовослужбовці отримали почесні подяки.
Раніше Galnet розповідав про те, як в смт. Красне на Львівщині п’ять школяриків самотужки загасили пожежу. За цей подвиг рятувальники навчили їх користуватись брансбойтом. 
Читайте також: Сукні та кеди: Як львів’янам у скруті роздавали безкоштовно речі (ФОТО)
 
Роксолана Мудрак
----------
2019-04-23
У Львові на Знесінні відкрили нову амбулаторію сімейної медицини (ФОТО)
У Шевченківському районі почала працювати сучасна амбулаторія у складі КНП «Львівська 1-а міська клінічна лікарня ім. Князя Лева»
На вулиці Богдана Хмельницького, 195 розпочала свою роботу нова амбулаторія сімейної медицини. Зараз тут працюють лікарі, яких перевели з амбулаторії на вулиці Польовій, 22.
«Це була амбулаторія, яку створили 25 років тому, перша в Україні амбулаторія. Розташована вона була на Польовій, 22. Умови там були не найкращі. Нам вдалось знайти це приміщення, відремонтувати і перевести працівників працювати сюди», – коментує начальник управління охорони здоров’я ЛМР Володимир Зуб.
Нова амбулаторіяна вулиці Богдана Хмельницького обслуговує понад 9 тисяч мешканців Львова. В медичному закладі є 6 кабінетів: реєстратура, хол, кабінет завідувача амбулаторії, два кабінети сімейних лікарів, процедурний кабінет, кабінет вакцинації та акушера-гінеколога.
Читайте також: Чому швидка приїжджає з запізненням: пояснення Департаменту охорони здоров’я ЛОДА
В амбулаторії можна проконсультуватися з сімейним лікарем, виміряти гостроту зору і тиск, а також порадитися з лікарем щодо лікування найпоширеніших інфекційних захворювань.
Galnet поспілкувався із маленьким пацієнтом Матвійком та його матір’ю Юлією. Вони тут вперше. Кажуть, що їм подобається інтер’єр та атмосфера.
«Ми тут вперше. Тут дуже гарно, порівняно, що було на Польовій, то небо і земля, адже там була ще «совдепія». Тут чисто, акуратно. Лікарі залишись ті самі, то має бути все добре. Ми підписали електронну декларацію, тепер дуже зручно, що можна записуватись на прийом, а не чекати в чергах. Дітям тяжко висидіти півгодини. До речі, тут є спеціальні місця для дітей, це великий плюс, адже коли буде якась затримка, то можна посидіти почекати», – розповідає Юлія.
Читайте також: «Безкоштовна діагностика» на Львівщині: досі немає точного переліку медзакладів, де працюватиме програма
Також у цій будівлі планують відкрити Центр опіки для людей з особливими потребами старше 18 років.
«Це буде орієнтовно у травні. Це ми робимо спільно з «Джерелом». Це буде друга частина цієї будівлі. В цілому все зроблено достатньо якісно. Люди задоволені, мають хороші умови і звичайно працівники, які тут працюють їх небагато всього на всього 4 лікарі плюс лікар гінеколог. Всі мають комфортні умови. На ремонт цієї амбулаторії було потрачено орієнтовно 2,5 млн грн. Ремонт почали в минулому році, в цьому році закінчили.» – говорить міський голова Львова Андрій Садовий.
До слова, за останні 5 років було створено та відкрито 11 нових амбулаторій, а на загал в місті працює 19.
 «Сімейна амбулаторія – це там, де працюють сімейні лікарі, які зобов’язані надати первинну медичну допомогу. За новими правилами, щоб цю допомогу отримати потрібно підписати декларацію. Станом на сьогодні в місті Львові підписало 610 тисяч населення, що складає майже 81% населення.», – продовжує Володимир Зуб.
Ольга Головчин
----------
2019-04-23
Сукні та кеди: Як львів’янам у скруті роздавали безкоштовно речі (ФОТО)
Окрім одягу, багатодітні сім’ї і люди, які опинилися у важких життєвих ситуаціях, безоплатно могли отримати взуття та аксесуари
Подію «Безкоштовний одяг в цей чудовий день» організували працівники Львівського міського центру соціальних служб для сім’ї, дітей та молоді. Кажуть, що хотіли допомогти своїм клієнтам підготуватися до свята, тож ідею втілили швидко – за три тижні, а співорганізаторами акції стали небайдужі львів’яни, які поділилися своїми речами.
– Таку акцію ми вперше організуємо, це ідея наших фахівців зі соціальної роботи. Ми не очікували, що буде така кількість людей, – своїми першими враженнями ділиться директорка Львівського міського центру соціальних служб для сім’ї, дітей та молоді Алла Горбач.
Акція й справді викликала ажіотаж: за годину після початку підшукати потрібний одяг для себе та своїх сімей прийшло понад 40 клієнтів Центру. Galnet поспілкувався з пані Ольгою. Зі сім’єю вона переїхала з Луганська до Львова 5 років тому. 
– Ми зареєстровані в соцзахисті, то нам подзвонили і сказали, що буде така подія та роздаватимуть речі, – каже Ольга. – Я хотіла для старшого сина тут знайти штани і сорочку, але ми не знайшли. А для молодшого знайшли взуття, на осінь трохи одягу і для себе речі знайшла.
До зустрічі гостей у Центрі підготувалися відповідально: приготували смаколики, коктейлі та маленькі подаруночки для дітей. 
– Ми хотіли не просто роздати речі, а й пригостити, створити дуже хорошу атмосферу, – пояснює пані Алла.
 
Усіх своїх відвідувачів реєстрували та записували, що ще їм потрібно: комусь необхідне взуття, комусь рушники, а ще комусь – канцтовари для дітей. Як тільки працівники знайдуть необхідну річ – зателефонують тому, кому вона потрібна. Найбільше одягу та взуття львів’яни принесли для дітей та жінок, натомість чоловічих речей бракувало.
За словами директорки закладу, ця акція точно не буде першою й останньою:
– Ми проекспериментували і зрозуміли, що це насправді дуже потрібно для мешканців міста і вирішили, що будемо робити такі акції щокварталу. Мені здавалося, що речей ми назбирали дуже багато, але виявилося, що у декого є ще потреби в інших речах.
Читайте також: «Хотіли позбавити батьківських прав»: як львів’янка боролася за своїх синів
Працівники Центру дякують львів’янам, що так активно долучилися до акції:
– В нас не зачинялись двері – люди приносили свої якісні речі.
Читайте також: 300 тонн вживаних речей – на переробку. Про життя в «Емаус-Оселі»
До слова, якщо у вас виникне бажання допомогти людям, які перебувають у складних життєвих обставинах, або ж долають життєві труднощі, то на Театральній, 10 радо приймуть від вас: одяг для різних вікових категорій, взуття, іграшки, канцтовари, рушники та постільну білизну. Львівський міський центр соціальних служб для сім’ї, дітей та молоді працює у будні дні з 9:00 до 18:00 години.
Мар'яна Галькович
----------
2019-04-23
Сьогодні єдина на Львівщині Льодова Арена відзначає десятиріччя
З цієї нагоди у Новояворівську відбудеться святкування
Сьогодні Новояворівську проведуть урочистості з нагоди Десятиріччя Льодової Арени – першої й наразі єдиної критої льодової арени у Львівській області. Про це повідомляє Відділення НОК у Львівській області. Також відбудеться вшанування команд хокейного клубу «Галицькі леви» за підсумками хокейного сезону 2018-2019 рр. «Галицькі леви» у 2018/19 рр. стали чемпіонами України в U-15 і чемпіонами міжнародної Карпатської молодіжної хокейної ліги U-19, а четверо гравців клубу представляли збірну України на чемпіонаті світу U-18.
Початок святкувань о 16 годині. Адреса: м.Новояворівськ, вул. Шевченка 5.
Читайте також: «Гарячої води у місті більше не буде»: У Новояворівську достроково зупинили ТЕЦ
Марічка Курило
----------
----------
2019-04-24
Львівський школяр отримав золоту медаль за пристрій для незрячих
Нагороду хлопець отримав на Міжнародній конференції молодих вчених ICYS-2019. Це щорічні індивідуальні змагання з фізики, математики, екології та комп’ютерних наук
Конференція відбувалася у м. Куала-Лумпурі (Малайзія). Загалом до неї долучилася молодь 14-18 років з 32 країн світу, пише прес-служба МОН.
На ICYS-2019 Україну представляли 8 учасників, які попередньо перемогли у національному відборі. За умовами конкурсу вони презентували свій дослідницький проект, виконаний під керівництвом педагогічного і наукового кураторів. Крім того, вони мали показати уміння вільно розмовляти англійською і вести науковий діалог цією мовою.
Читайте також: «До останнього не вірили, що пощастить»: як у Львові вручили нові квартири учасникам АТО/ООС
Українські школярі – учні Малої академії наук – вибороли 1 золоту, 2 срібні та 2 бронзові медалі
Власне золото у категорії «Інженерія» отримав 11-класник Львівського ліцею № 8 Дмитро Лопушанський. Хлопець представив проект «Мультифункціональний пристрій для незрячих HelpyEyes». Пропонований прилад допоможе людям з вадами зору краще орієнтуватися у просторі.
Юлія Василина
----------
2019-04-24
Чи можна пекти паски у Страсну п’ятницю, а освячене – викидати. Священик з Львівщини відповів на найпопулярніші запитання про Великдень
Про це, а також про прибирання у Чистий четвер, що нести святити і що робити зі зіпсованими освяченими продуктами Galnet поспілкувався зі священиком УГКЦ Олегом Кобелем
Як виявилось, це не обов’язково. Сповідатись треба як мінімум раз у церковному році і раз за час великого посту: 
«Чим ближче до Святої Неділі, тим меншим є шанс, що Ви встигнете посповідатись, адже фізична спроможність священиків не є безмірною. Він не може вислухати сотні людей, які приходять лише в середу. Я намагаюсь привчати своїх парафіян до того, щоб вони сповідались трохи раніше – за 2-3 тижні до Святого Воскресіння. Неправильно, коли людина до останнього тягне зі сповіддю, а потім нарікає на те, що стоїть довго в черзі, або втомлений священик не приділив їй достатньо уваги», – мовить священик.
На його думку, людина повинна сповідатись тоді, коли відчуває у цьому внутрішню потребу.
Отець Олег розповідає, що у служіннях у четвер дійсно багато символізму, але проблема у тому, що дуже часто люди підміняють основне другорядним. Ми можемо не йти до сповіді чи Євхаристії, але обов’язково прибираємо вдома і купаємось у вербі. Це традиції, які не мають ніякого зв’язку з віровченням церкви і з літургійним благочестям, але вони часто є шкідливими, бо не дають нормально пережити свято Воскресіння у літургійному контексті. Краще не помити у четвер вікна, але сходити у цей день до церкви:
«Найкращий спосіб відчути дух святості – це взяти участь у всіх богослужіннях. Усе інше – це абсолютно другорядні речі», – переконаний отець Олег.
Зранку зазвичай служать богослужіння Великої п’ятниці, і тоді, після преклоніння до плащаниці, можна вдома робити усю необхідну роботу.
«Бажано, звичайно, спекти паски раніше чи пізніше за п’ятницю, адже цей день є особливо скорботним, проте якщо є необхідність у якійсь праці, то можна нею займатись після ранкового богослужіння», – заспокоює панотець.
Читайте також: Розклад богослужінь Страсного тижня у катедральних храмах Львова
Духівник розповідає, що страсний тиждень уже не належить до великого посту як такого і тут людина обмежує себе лише за власними можливостями. Церква закликає до духовного посту: до чистоти дій і думок, а стосовно їжі кожен обмежує себе сам: 
«Бажано, щоб в середу і в п’ятницю тримали строгіший піст, але це дуже індивідуально. Я, наприклад, вирішив, що лише питиму воду протягом страсного тижня, хтось вирішив, що не їстиме лише в середу і п’ятницю. Церква не примушує до голодування, адже у Біблії є такі слова: «Хто їсть, нехай не погорджує тим, хто не їсть. А хто не їсть, нехай не осуджує того, хто їсть, Бог бо прийняв його».
Речі, які слід нести на освячення, священик називає у молитвах: це масло, сир (запечений, солодкий, у будь-якому вигляді), яйця, м’ясо (на нього навіть читають окрему молитву через насильство і загибель тварини), хрін і хліб (паска). Всю іншу їжу священик не згадує під час освячення, тому нести її до церкви немає сенсу.
«Треба старатись не доводити до того, щоб свячена їжа псувалась – роздавати її людям, кликати когось в гості. Але якщо вже так сталось, то треба віддати її тваринам. У місті віддають собакам чи котам, а село використовує по господарству. А взагалі будь-яка освячена річ втрачає освячення тоді, коли втрачає цілісність. Тобто яйце, яке зіпсувалось, вже можна не вважати освяченим», – каже духівник.
Якщо поламався освячений хрест чи ікона, її слід віднести до церкви. Священик прочитає над нею молитву і спалить. Якщо ж після святкування залишились освячені серветки з образами чи наліпки з яєць у формі хрестів, то їх слід просто спалити або закопати.
Загалом, важливо не те, наскільки правильно ми виконуємо усі церковні обряди, а те, наскільки ми розуміємо, що ці дні є спогадами життєвого шляху Ісуса Христа, переживаємо емоційний стан жалю за гріхи свої і усвідомлюємо те, що Христос це робив з любов’ю до людей. Якщо ми просто несемо до церкви паску на освячення і потім її їмо, це не означає, що ми пережили Святе Воскресіння. Тільки тоді, коли ми братимемо участь в усіх богослужіннях, перейматимемо той важливий дух свята:
 «Тому єдина рекомендація – це уважно слухати читання слова Божого, молитов, пісень і вникати у їхній зміст. Тоді ми всі переживемо Пасхальне богослужіння в повноті і в усвідомленні того, що відбулося дві тисячі років тому – чому Христос помер і чому він воскрес», – підсумовує отець Олег Кобель.
Читайте також: Міськрада роздасть львів’янам у скруті майже три тисячі продуктових наборів
 
Карина Ляшенко
----------
2019-04-24
У МОЗ розповіли, від яких 10-ти смертельно небезпечних хвороб захистить вакцина
Всесвітня організація охорони здоров’я визнала, що відмова від вакцинації є глобальною загрозою людства
Щоб люди більше звернули увагу на важливість вакцинації, 24-30 квітня триватиме Світовий тиждень імунізації. У МОЗ нагадують, що в Україні є достатньо вакцин проти всіх 10 захворювань за Календарем щеплень.
Читайте також: Партнерські пологи, «епідуралка» і кава: львівський акушер-гінеколог розвіяв міфи про вагітність
Вакцина може врятувати вас і ваших рідних від таких смертельних хворіб:
Гепатит В викликає вірус, який вражає печінку, призводить до розвитку цирозу і раку печінки, а це може призвести до смерті.
Туберкульоз передається повітряно-крапельним шляхом, призводить до ураження легень, кісток, туберкульозного менінгіту, смерті.
Поліомієліт викликає вірус, який передається через брудні руки, забруднені харчові продукти і воду, іноді — повітряно-крапельним шляхом, вражає нервові клітини, що відповідають за рухи, і викликає параліч. Паралітична форма поліомієліту невиліковна.
Дифтерія передається повітряно-крапельним шляхом, проявляється у вигляді ангіни, під час якої у горлі утворюються плівки, що ускладнюють дихання і можуть призвести до смерті.
Кашлюк передається повітряно-крапельним шляхом, характеризується запаленням дихальних шляхів і супроводжується нападами спазматичного кашлю, який може призвести до зупинки дихання.
Читайте також: «В Україні умови для неповносправних людей – не гірші, ніж у Європі!» – паралімпійська чемпіонка зі Львова
Правець передається при потраплянні в рани зараженого грунту, предметів (наприклад, цвяхів), проявляється сильними судомами, які можуть призвести до переломів кісток.
ХІБ-інфекція (гемофільна інфекція) передається повітряно-крапельним шляхом, у дітей від 5 років провокує розвиток пневмонії, гнійного менінгіту, запалення надгортанника, що призводить до задухи (епіглотиту), запалення середнього вуха (отиту), гнійного запалення суглобів (артриту), запалення кістки (остеомієліту), “зараження” крові (сепсису).
Кір передається повітряно-крапельним шляхом, може призвести до запалення мозку (енцефаліту), ураження органу слуху, інвалідності, смерті.
Краснуха передається повітряно-крапельним шляхом, особливо небезпечна при вагітності.
Епідемічний паротит (свинка) передається повітряно-крапельним шляхом, особливо небезпечний при вагітності, в рідких випадках може призвести до смерті.
Юлія Василина
----------
2019-04-24
«Приймаємо виклик»: Львівські регбісти створили проект протидії цькуванню
У районах області планують створити безкоштовні секції з регбі, куди залучатимуть дітей, які постраждали від цькування у школі
Ініціатори проекту вважають, що заняття спортом можуть допомогти побороти булінг. До протидії цькуванню у Львові та області долучилася Федерація регбі Львівщини, яка стала ініціатором соціального проекту «Приймаємо виклик». Організатори переконані, що спорт, спілкування зі спортсменами та тренерами допоможе жертвам булінгу та булерам побороти причини і наслідки цього негативного явища у шкільному середовищі.
– Для дитини це може стати внутрішньою трагедією, яка за відсутності контакту з дорослими може перерости в реальну трагедію. Ми пропонуємо один з виходів із ситуації – спорт, – розповів голова Федерації регбі Львівщини Петро Адамик.
Директорка департаменту освіти і науки ЛОДА Любомира Мандзій зазначила, що такий проект є надзвичайно важливим для дітей з області, адже львів’яни мають більше можливостей: 
– Прикладів булінгу у нас є багато. Прикро, але це має місце у наших школах. Спорт справді є виходом, навіть просто відволікти дитину від ситуації, показати їй щось нове.
Петро Адамик зізнався, що й сам колись був жертвою цькувань і наголосив, що саме спорт у свій час допоміг йому виховати свій дух та дав упевненість в собі. 
– Ми зараз вже маємо проект розвитку регбійних секцій в області. Наголошу, що заняття з регбі організовані так, що Федерація регбі Львівщини повністю забезпечує усі тренувальні процеси, інвентар, одяг – все безкоштовно. Адже різні можливості є у родин, а в цьому виді спорту все дуже дорого. Цим проектом ми вбиваємо одразу двох зайців: виховуємо дітей лояльних до цього виду спорту, а діти отримують добру самооцінку та мають успіх у різних колективах.
Читайте також: Навіть після того, як хлопцю зламали руку, директор Левандівської школи відмовлялася вірити, що у її школі панує булінг
Точну дату відкриття секцій ще обговорюють. Наразі відомо, що в травні проведуть спільне тренування дітей і поліцейських.
До слова, у львівських школах триває челендж «Булінг STOPS Тут», за умовами якого кожна школа-учасник має зняти свій відеоролик, в якому висвітлить проблему цькування, потім учні з цим відео йдуть у наступну школу і та переймає естафету. За словами директора управління служби у справах дітей ЛМР Ростислава Тимківа, учасниками челенджу вже стали діти з 20 шкіл Львова. 
Мар'яна Галькович
----------
2019-04-24
«До останнього не вірили, що пощастить»: як у Львові вручили нові квартири учасникам АТО/ООС
У Львові ще 10 учасників бойових дій та члени їхніх сімей отримали квартири у будинку на вулиці Під Голоском
До переліку осіб, хто отримав квартиру увійшли : 5 бійців з числа осіб, які до досягнення повноліття мали статус дитини-сироти або дитини, позбавленої батьківського піклування; 2 бійців з інвалідністю війни; 1 учасник АТО, який мав інвалідність з дитинства; 2 сім’ї загиблих учасників АТО.
Учасник АТО Віталій Трофименко – один із тих, хто отримав сьогодні ключі від нової квартири. У коментарі Galnet чоловік зізнається, до останнього не вірив, що отримає житло.
 «Емоції аж переповнюють. До останнього не вірили, що саме нам пощастить потрапили під цю програму , що дійсно таке є. У квартирі ще не були. Дивились лише поверхнево. Щойно дали ключі – хочемо поїхати подивитись. Це двокімнатна квартира, 58 чи 55 квадратних метрів», – коментує Galnet військовий.
Читайте також: У Львові 57 учасників АТО отримають по 100 тисяч гривень (список)
Також Віталій поділився з нами своєю військовою історією.
«У 2015 році у квітні, я прийняв для себе рішення добровільно піти у 46 окремий батальйон «Донбас-Україна», де прослужив рік. 8 місяців перебував у зоні АТО, з них 6 місяців – це на передових позиціях. Потім в кінці квітня пішов, як кажуть, на демобілізацію, народився в мене синочок Ярослав. Зараз знову вирішив продовжувати службу – у службі правопорядку», – пояснює Віталій.
Чоловік каже, серед ключових проблем, з якими зіштовхуються військові, коли повертаються з війни – дорогі ліки.
«Багато ліків – дорогі, не у всіх лікарнях є на це фінансування. Хочеться, щоб всі медикаменти були доступні для військових особливо для учасників АТО/ООС. Також, щоб усі могли отримати житло».
 Читайте також: Письменникам, які пишуть про Львів, безкоштовно надаватимуть тимчасове житло
Між тим, на передовій, за словами чоловіка, забезпечення у вояків достатнє. Головне, каже, – підтримка у тилу.
«На цей момент, мені здається, що в основному на передовій на 80-90% усім забезпечено для того, щоб захищати нашу країну. Я вважаю, що усе є. Потрібна моральна підтримка, психологічна, щоб вони знали, що їх тут чекають. Щоб, коли вони приїжджають сюди, щоб вони не приїхали і не бачили тут якісь негаразди.», – пояснює Galnet Віталій Трофименко.
За словами радника міського голови Львова, Олени Пасевич, минулоріч учасники АТО/ООС отримали у Львові 42 квартири. Загалом у місті квартири уже отримали 70 учасників бойових дій.
Як розповідав Galnet раніше, у Львові, вперше в історії України, почали зносити незаконну семиповерхову новобудову.
Ольга Головчин
----------
2019-04-24
Міністерство освіти і науки шукає експертів у команду з підтримки реформ
Міністерство освіти і науки оголошує про створення Команди підтримки реформ при Міністерстві та шукає експертів на вакансії:
– Директор Команди підтримки реформ;
– Заступник директора Команди підтримки реформ за напрямком професійної (професійно-технічної) освіти;
– Заступник директора Команди підтримки реформ за напрямком Нової української школи;
– Асистент Команди підтримки реформ;
Для участі в конкурсі потрібно подати наступні документи англійською мовою:
– заповнена аплікаційна форма – завантажити можна тут.
– CV англійською мовою;
– щонайменше одна професійна рекомендація англійською мовою або українською мовою з перекладом англійською мовою.
Докладніше про все це можна прочитати ТУТ. 
Читайте також: «Тут моя країна, і на чужині я полюбив її ще більше». На Львівщину повертаються хлопці, щоб служити в армії
Кінцевий термін подання документів – 23 год. 59 хв. (за київським часом) 2 травня 2019 року.
Важливо! За правилами ЄБРР, чинні державні службовці, або особи, які звільнились з посади державної служби раніше, ніж 6 місяців на момент подачі документів на роботу в Команді, до конкурсу не допускаються.
Документи приймаються на електронну пошту: rst@mon.gov.ua
Зазначені посади передбачають повну зайнятість і фізичну присутність у робочий час в офісі у м. Києві.
Читайте також: Новий президент – це не кінець життя. Львівський психолог розповів, як заспокоїтися після виборів
Нагадаємо, команда підтримки реформ (Reform Support Team – RST) – це група українських фахівців (не державних службовців), які тимчасово фінансуються донорами та надають цільову підтримку та допомогу Міністерству у розробці та реалізації пріоритетних реформ. Консультанти Команди підтримки реформ надають допомогу під час розробки та реалізації пріоритетних стратегій і програм реформування у відповідній сфері, одночасно зміцнюючи зв’язки та партнерство між пріоритетами Міністерства та підтримкою донорів.
Фокусом роботи команди підтримки реформ при МОН будуть впровадження Нової Української Школи та реформа професійної (професійно-технічної освіти). Команда складатиметься з 22 експертів, які працюватимуть за напрямки впровадження концепції “Нова українська школа” та реформою професійної (професійно-технічної) освіти. Набір здійснюватиметься кількома хвилями: 1) до 2 травня 2019 року – прийом докуметів на вакансії керівного складу Команди та помічника; 2) після завершення прийому документів на вакансії керівного складу та помічника Команди буде оголошено наступну хвилю пошуку експертів на решту вакансій. Інформація про це буде оновлюватись.
Читайте також: Сукні та кеди: Як львів’янам у скруті роздавали безкоштовно речі (ФОТО)
Андрій Теплий
----------
2019-04-24
Міськрада роздасть львів’янам у скруті майже три тисячі продуктових наборів
Один такий набір коштує 125 гривень
Управління соціального захисту Львівської міської ради закупило 2,7 тисяч комплектів продуктових наборів, які роздадуть найбільш потребуючим мешканцям з нагоди Великодня та Дня міста. Загалом на ці набори витратили майже 338 тисяч гривень з міського бюджету Львова.
Читайте також: Вибілена лоза, пір’я і масивні квіткові композиції. Які кошики в моді цього Великодня
«Уже цього тижня ці набори передадуть найбільш потребуючим мешканцям Львова: малозабезпеченим, особам з інвалідністю та львів’янам, котрі мають порушення функцій зору та слуху. Частина львів’ян — а їх близько тисячі, отримають продуктові набори через районні відділи соціального захисту. Решту — ми передали для розповсюдження організаціям, з якими ми давно й тісно співпрацюємо, і це: УТОС, Фонд реабілітації незрячих, Українська спілка інвалідів та Українське товариство глухих», – начальник міського управління соціального захисту Ігор Кобрин.
До кожного продуктового набору входять:
Благодійниками для львів’ян у скруті можете стати і ви. Як це зробити розповідаєсмо тут.
Мар'яна Галькович
----------
2019-04-24
Найбільша трагедія – це обвал на Грибовицькому сміттєзвалищі. Львівський психолог про роботу в рятувальній службі
Керівник психологічної служби ДСНС України у Львівській області Юрій Бішко розповів Galnet про усі труднощі роботи психолога та історії, які траплялись під час роботи
Психологи у рятувальній службі допомагають не лише жертвам під час надзвичайних ситуацій, але й самим рятувальникам, каже Юрій Ярославович.
«Ми на першому етапі здійснюємо професійно психологічний відбір працівників на службу до нас. На посади пожежників, саперів, водіїв. Також здійснюємо психологічний супровід всього особового складу. Теж виїжджаємо у відрядження, вивчаємо соціо-психологічний клімат у наших підрозділах. Надаємо допомогу, консультації нашим керівникам на місцях, здійснюємо бесіди із особовим складом. Вже у випадку виникнення надзвичайних подій ми виїжджаємо на них. На місцях працюємо – надаємо допомогу населенню та нашим працівникам».
Коли рятувальники виїжджають на надзвичайну подію, то зазвичай беруть зі собою і психологів ДСНС. Вже на місці психологи мають допомогти людям пережити негативні емоції.
Читайте також: Сьогодні у Львові запрацює бригада, яка надаватиме соціально-психологічну допомогу людям у кризі
Є певні алгоритми дій під час надзвичайних ситуації, але за словами Юрія Бішка, часто вирішують, що потрібно робити уже на місці, за ситуацією.
«Перш за все, ми повинні вжити заходів, щодо забезпечення безпеки людей, які постраждали, забрати із осередку надзвичайної події. Потім інформування, що сталось, що буде далі. А там вже по ситуації»
Серед найскладніших трагедій за словами Юрійя Бішка, був обвал на Грибовицькому сміттєзвалищі.
«Найскладніша це була трагедія, що сталась на Грибовицькому сміттєзвалищі. Я особисто знав цих працівників, які загинули. Це було складно. Роботи проводились, як з нашими працівниками, так із сім’ями наших загиблих працівників. Близько тижня перебували у осередку цієї події»
Нагадаємо, що під час обвалу сміття на Грибовицькому сміттєзвалищі загинуло 3 пожежників. Також у той день зник інженер-еколог ЛКП «Збиранка», чиє тіло таки не знайшли. Найімовірніше, що він також загинув через обвал сміття.
Серед позитивних справ Юрій Бішко розповів про роботу із переселенцями.
 «Ми залучались до роботи з дітьми вимушених переселенців. Возили їх областю. Проводили розважальні програми. Ходили на боулінг, в аквапарк, їздили в Олеський замок, зоопарк, сосиски жарили. Реально було цікаво. Вони бачили, що тут зовсім інші люди», – згадує пан Юрій.
Читайте також: Новий президент – це не кінець життя. Львівський психолог розповів, як заспокоїтися після виборів
Також він зазначив, що жінки є більш витривалими, ніж чоловіки. Адже їм легше звільнитись від негативних емоцій.
«Жінки психологічно більш витривалі. Вони емоційно стабільніші, ми фізично сильні, але ми довше це із собою носити. Жінка поплакала та виплеснула негатив. Нам чоловіка важко признати, що у нас є така проблема. Я у цій службі працюю уже 8 рік. Я для себе обрав, що це мій захист – це форма», – підсумовує Юрій Бішко.
Ольга Головчин
----------
2019-04-24
Вкрав 14 велосипедів, “обчистив” три квартири і склад. У Бродах затримали рецидивіста
Крадієм виявився раніше судимий житель Бродів
У Бродах поліцейські викрили рецидивіста, причетного до вісімнадцяти крадіжок. Серед «трофеїв» зловмисника – чотирнадцять велосипедів, майно із трьох квартир та складу. Про це Galnet розповіли у Нацполіції Львівської області.
У поліції пояснили, у Бродівське відділення поліції по допомогу звернувся 33-річний житель райцентру, який повідомив, що з під’їзду будинку на вулиці Залізничній було викрадено його велосипед вартістю близько п’ятнадцяти тисяч гривень. Того ж дня про крадіжку велосипеда заявив ще один 60-річний місцевий мешканець. Заподіяні йому збитки склали майже чотири тисячі гривень.
Читайте також: У Львові згорів ангар з автомобілями (ВІДЕО)
Поліцейські встановили особу зловмисника, причетного до скоєння крадіжок – раніше судимого 33-річного жителя міста Броди. Речові докази у нього вилучили. Як з’ясувалося, чоловік причетний до викрадення щонайменше чотирнадцяти велосипедів, майна з трьох помешкань та складського приміщення.
Чоловікові загрожує позбавлення волі на термін від трьох до шести років. Досудове розслідування ще триває.
Читайте також: У Львові школярка повідомила про замінування школи
Марічка Курило
----------
----------
2019-04-25
Жителів Борислава запрошують намалювати частину муралу, який створюють у місті
Художник Лев Скоп вже намалював Святу Варвару, покровительку Борислава і панораму старого міста. Усі охочі можуть долучитись до створення малюнку на фасаді будинку і домалювати до композиції квіти
Збір о 9 ранку 26 квітня на вулиці Шевченка, 1.
Нагадаємо, що митець уже давно планував прикрасити місто символами малої Батьківщини:
«Я хотів одразу сам намалювати. Але у міській раді хотіли виставити це на обговорення. Я хотів нафтовий Борислав внизу намалювати. А над цим – Покрову або заступницю Варвару. Я малюю Варвару не стереотипно. А малюю Варвару як дівчину у віночку, тобто Варвара в мене красива молода українка. Також я хочу, щоб, коли поставлять риштування, кожен бажаючий міг прийти і намалювати внизу райські квіти. Я так робив у Станиці Луганській. І це дуже гарно. А зверху хотів би намалювати небо і воїнів в пам’ять про загиблих на Сході», – розповідав Galnet Лев Скоп.
Докладніше про історію створення новго муралу у Бориславі Galnet розповідав ТУТ.
Читайте також: Закон про мову: Найближчі 3 роки за порушення не каратимуть
Карина Ляшенко
----------
2019-04-25
«Один в каное», «Tik Tu», Юрій Іздрик та Макс Кідрук зберуться на одній сцені
Легка та водночас впливова література, інді-музика та атмосфера творчості – все це сконцентрується на мистецькому фестивалі «Ї», який відбудеться у Тернополі уже 3-5 травня
3-5 травня Тернопіль стане найбільшим осередком поціновувачів мистецтва. Три дні поспіль місто житиме розмовами про літературу, кіно, живопис, музику та мистецтво.
День та ніч кожного дня фестивалю наповнена різноманітними подіями: презентації книг, літературні читання, музичні виступи, лекції, виставки картин та багато-багато іншого. Будь-яка людина знайде тут свою атмосферу.
На музичній сцені виступатимуть такі культові українські гурти, як: «Один в каное», «Latexfauna», «Tik Tu», «Фіра», «Жадан і собаки», «TVORCHI» та інші бенди.
Читайте також: Про Мирослава Ягоду: без назви
Натомість, на літературну сцену вийдуть Юрій Іздрик, Іван Байдак, Андрій Любка, Макс Кідрук, Юрій Андрухович, Олександр Ірванець та інші.
Фестиваль «Ї» – це величезна платформа, де живуть і творять. Це насичена мистецьким духом атмосфера, яка об’єднує та надихає!
Як пишуть на офіційному сайті фестивалю: «Тут любоу. Тут всі свої»
Більше інформації: тут
Ольга Головчин
----------
2019-04-25
«Я зрозумів, що він не може нормально дихати», – як львівський патрульний рятував хлопчика
Патрульні самі відвезли хлопчика до лікарні
Мар’ян Любунь розповідає, що на місці інциденту вони з напарником опинились випадково: заїхали на Рясне-2 в аптеку. Там побачили, що з під’їзду будинку вибіг чоловік і направився до патрульних з криками по допомогу. Поліціянти одразу попрямували за чоловіком:
«Ми забігли до квартири і побачили хлопчика, який лежав на підлозі. Поруч з ним сиділа його мама. Дитина була без свідомості. Я ще не знав діагнозу, але одразу зрозумів, що він не може нормально дихати. Я вже неодноразово з таким стикався, тому орієнтувався, що маю робити».
Мати спочатку думала, що у її сина харчове отруєння, тому намагалась штучно викликати у нього блювотний рефлекс. Патрульні разом з батьками привели дитину до тями легким протираннями щік і понесли до ванни під холодну воду.
Читайте також: Як у Львові панянка «під шофе» розгромила у магазині алкогольний відділ (ВІДЕО)
Вирішили не викликати швидку, а відвезти хлопчика у лікарню самостійно:
«Я дав батькам кілька хвилин на те, щоб вони зібралися, а сам в той час тримав хлопчика на руках і слідкував за його фізичним станом».
Доставили дитину на патрульній машині в лікарню на Орлика. Поліцейський розповів, що швидко довезти хлопчика до відділення вдалось завдяки проблисковим маячкам на патрульному автомобілі, проте рятівник також нарікає на деяких водіїв, які часто ігнорують попереджувальні вогні, тим самим ускладнюючи роботу поліцейським:
«Шофери повинні надавати максимально безперешкодний шлях тоді, коли бачать патрульні мигалки, адже навіть зі мною двічі траплялось таке, що під час порятунку людини ми самі ледь не потрапили в ДТП. Нас просто не пропускають».
Нагадаємо, що 24 квітня двоє інспекторів 4 батальйону Мар’ян Любунь та Володимир Євланов врятували 6-річного хлопчика від судом, спричинених високою температурою. Як розповіли патрульним батьки, за кілька хвилин до інциденту хлопчик пив воду і раптово знепритомнів.
Читайте також: Електроди у мозок і тяжкі травми: львівські активісти розповіли, як проводять досліди на тваринах
Карина Ляшенко
----------
2019-04-25
У Львові гуртожиток, де живуть поліціянти, віддали у підпорядкування міськради
А це означає, що тепер вони можуть приватизувати свої кімнати
У гуртожитку на Виговського, 45-А сьогодні живуть 540 людей. 90% з них – колишні працівники правоохоронних органів. 10% – діючі поліціянти. Мешканці будинку роками намагаються приватизувати свої кімнати, однак зробити цього дотепер не могли, бо гуртожиток перебував на балансі ГУ Нацполіції. Аби вплинути на ситуацію люди виходили на мирну акцію протесту.
Читайте також: Закон про мову: Найближчі 3 роки за порушення не каратимуть
Сьогодні, 25 квітня, Львівська міська рада прийняла у комунальну власність гуртожиток і тепер мешканці можуть кімнати приватизувати.
Юлія Василина
----------
2019-04-25
Як у Львові панянка «під шофе» розгромила у магазині алкогольний відділ (ВІДЕО)
23 квітня львів’янка у стані алкогольного сп’яніння розбила горілчаний відділ у магазині «Рукавичка» на вулиці Богдана Хмельницького, 17
«На місце події приїхали патрульні. Вони викликали слідчо-оперативну групу Галицького відділу поліції. Згодом жінку доставили у відділок, вона там поводилась настільки неадекватно, що довелось викликати медиків.», – коментує Катерина Рябій, речниця патрульної поліції у Львівській області.
Читайте також: На Львівщині неповнолітні до смерті побили знайомого за 12 тисяч гривень
В адміністрації «Рукавички» пообіцяли прокоментувати цю ситуацію до кінця дня.
Ольга Головчин
----------
2019-04-25
Закон про мову: Найближчі 3 роки за порушення не каратимуть
Спочатку мають запрацювати всі необхідні для цього механізми
Як ми повідомляли раніше, сьогодні народні депутати України ухвалили законопроект №5670д «Про забезпечення функціонування української мови як державної». За дотриманням норм цього закону буде стежити уповноважений із захисту мови, окрім цього передбачена адміністративна відповідальність, яка почне діяти через три роки. Чому це так у коментарі Galnet пояснив співавтор законопроекту №5670д Святослав Літинський:
– У найближчі три роки ще не будуть притягати до відповідальності за порушення цього закону. Це зробили для того, щоби хтось пішов на навчання. Адже закон стосується не тільки депутатів та Президента, а й, наприклад, голови лікарні та інших працівників. Держава забезпечуватиме безкоштовні курси, тобто спочатку держава дає механізми, а потім вже каратиме.
Він також наголосив, що люди зможуть захищати свої права у судовому порядку
До слова, за порушення застосування мови у діловодстві та правоохоронцями можна отримати штраф від 3 400 до 6 800 гривень, у сфері культури, освіти, реклами – 3400-5100 гривень, а у друкованих ЗМІ – 6800-8500 гривень. Якщо порушення відбулося вперше, то можна відбутись й попередженням, якщо вдруге за рік, то штраф складе вже 8500-11900 гривень.
Читайте також: «Ми вже 27 років чекаємо». Львівський активіст пояснив, чому важливо, щоб Рада ухвалила закон про функціонування української мови
Додамо, нардеп Олександр Вілкул заявив, що вніс у Верховну Раду постанову, яка блокує підписання щойно ухваленого парламентом закону про мову. 
– Подав у Раду проект постанови, яка блокує підписання мовного закону. Таким чином, ні спікер парламенту А. Парубій, ні Президент П. Порошенко не можуть підписати цей закон. Відповідно, цей закон не може набути чинності. Ми діяли чітко відповідно до законодавства України. Проект постанови поданий відразу після голосування. Питання – чи піде Парубій на порушення законодавства, підписавши цей закон, без розгляду нашого проекту постанови, – написав нардеп на своїй сторінці у Facebook.
Вілкул назвав закон «провокаційним» і таким, що порушує Конституцію та «суперечить європейським нормам права».
 
Мар'яна Галькович
----------
2019-04-25
Від початку весни у 15 мешканців Львівщини виявили хворобу Лайма: чим вона небезпечна
Хворих госпіталізували до інфекційної лікарні
Про це Galnet розповів заступник директора ДУ «Львівський обласний лабораторний центр МОЗ України» Олег Когут.
«За перший квартал 2019 року на Львівщині зафіксовано 15 випадків зараження хворобою Лайма. Спочатку ці люди були госпіталізовані до інфекційного відділення, проте зараз вони вже одужали», – розповідає Олег Когут.
Це захворювання переносять до людського тіла через присмоктування чорноногі кліщі, тому будьте дуже уважні до непокритих одягом зон тіла. Після укусу ознаками хвороби можуть бути такі симптоми: почервоніння і припухлість у місці укусу, грипоподібний стан, і найяскравіший з них – так звана еритема (червоні шкірні плями). Вона проявляється не у 100% випадків, проте якщо Ви помітили її на тілі – не зволікайте з лікуванням:
«Якщо вчасно почати ліквідацію цієї інфекції, то особливих проблем з нею не буде», – запевняє лікар.
Перша фаза перебігу захворювання – це болі в суглобах і м’язах, незначні ураження зору і порушення шлунково-кишкового тракту.
Друга фаза – ураження серця, центральної нервової системи: менінгіт, радикуліт, міокардит, перикардит.
Остання стадія може дати про себе знати через кілька місяців, а іноді і років – сильні захворювання очей і ураження суглобів, які можуть призвести до інвалідності у формі поліартриту.
Читайте також: Львівська міськрада шукає земельну ділянку для облаштування цвинтаря
Перша допомога:
«Як тільки Ви помітили кліща, постарайтесь витягнути його повністю, а потім провести загальну дезінфекцію – обробити місце укусу спиртовим розчином або йодом. Обов’язково після цього слід звернутись до інфекціоніста», – говорить пан Олег.
Через 7-10 днів після укусу кліща варто перевіритись на наявність в організмі імуноглобулінів. Саме вони є показниками хвороби Лайма.
Пам’ятайте, щоб убезпечити себе від захворювання, слід бути пильним біля лісів і полів, адже саме там, як правило, живуть кліщі; будьте уважними до власного тіла, періодично оглядайте його на наявність подразнень та почервонінь і користуйтесь спеціальними гігієнічними засобами, які відлякують комах.
Читайте також: 278 «за»: Рада проголосувала за мовний закон
Карина Ляшенко
----------
2019-04-25
Електроди у мозок і тяжкі травми: львівські активісти розповіли, як проводять досліди на тваринах
Вчора у Львові відбувся мітинг проти вівісекції, організований активістами «Екологічної платформи».
Вівісекція – це операції, які проводять на живих організмах, як правило, тваринах для експериментальних цілей. 24 квітня, у всесвітній день захисту лабораторних тварин, активісти «Екологічної платформи» у Львові закликали людей бойкотувати продукцію, яку тестують на тваринах.
«Потрібно говорити про те, наскільки вівісекція є поганою. Ми проводимо цю акцію уже вчетверте,відколи існуємо в різних форматах: перформанси, роздачі листівок, проводили лекції в університеті. Мета цих акцій – нагадати людям, що таке явище як вівісекція, тобто досліди на тваринах, мають постійне місце в Україні», – розповідає учасниця «Екологічної платформи» Марта.
Як приклад, Марта розповідає про Велику Британію, яка повністю заборонила проводити досліди косметики на тваринах. Цю проблему можна вирішити лише на законодавчому рівні, проте цей варіант зараз – малоймовірний. Однак, є альтернативне вирішення проблеми – етичне споживання, тобто бойкотувати засоби, які тестували на тваринах
Читайте також: Боніта стала першим донором у Львівському банку крові для тварин
«Перше – це бойкотувати продукцію, яку тестують на тваринах, власне, чим ми займаємось, а друге – намагатись змінити закон. Проте, ми не сильно віримо у зміни на законодавчому рівні, відповідно ми просуваємо ці зміни знизу», – продовжує Марта.
Активіста пояснила, який резонанс може викликати бойкотування:
«Якщо виробник бачить, що він несе збитки саме через те, що споживач не хоче його «тестованої» продукції, відповідно, у нього буде стимул зацікавитись якимись альтернативними методами.»
Також існують інші методи вирішення проблеми вівісекції:
«Є альтернативні способи тестування на тваринах, наприклад, на штучних клітинах, за допомогою комп’ютерних програм, штучно вирощених органах», – продовжує Марта.
Оксана , активістка та учасниця «Екологічної платформи» розповіла, що результати таких дій є, варто лише продовжувати надалі цю справу:
«Я спостерігаю за змінами уже 4 роки. Я бачу, як усе змінюється. Я пам’ятаю колись неможливо було купити навіть шампуню, який би не тестувався на тваринах. Зараз вибір широкий. Якщо ви розумієте, що є можливість від цього відмовитись давайте спробуємо».
Читайте також: На Львівщині судитимуть ветеринара, який ставив на облік неіснуючих тварин
Статистики, яка б підраховувала скільки тварин помирає щорічно – немає. Адже, за словами Оксани, це слабо регламентується.
«Досліди над тваринами слабо регламентуються, регулюються, точно невідомо скільки тварин гине щороку. Багато дослідних центрів мають свої розплідники, тому за таким складно простежити і бути певним, яка точна кількість.», – продовжує активістка.
Оксана пояснила, що для різних дослідів використовують різні види тварин та які жахіття їм доводиться пережити.
«Акваріумні рибки, білі лабораторні щурі, морські свинки, навіть дикобрази. Також різні види гризунів, коти, собаки, великі примати, птахи. Залежно від того, яка це сфера. Наприклад, дослідження роботи мозку, які можна проводити на органоїдах, їх проводять на котах та на вищих приматах. Вводять їм електроди у мозок, різноманітні токсини, наносять тяжкі травми. Якщо йдеться про тестування побутової хімії чи косметики, то використовують морських свинок, тому що в них відсутній блювотний рефлекс. Можна повністю простежити, як речовина впливає на організм.
Читайте також: «Серійні вбивці часто починали зі знущання над тваринами»
Щоб не купити косметику, яку тестували на тваринах, дивіться на етикетку – на ній має бути значок з надписом Not Tested On Animals, Cruelty Free. Також звертайте увагу на країну виробника. Наприклад, косметика виготовлена в Китаї швидше за все тестована на тваринах, бо там закон зобов’язує тестувати на тваринах.
У наступному матеріалі Galnet розкаже детальніше, як обрати косметику, яку не тестували на тваринах.
Ольга Головчин
----------
----------
2019-04-26
На Левандівці приміщення колишньої поліклініки можуть приєднати до школи №65
Приміщення належить «Укрзалізниці», тому наразі невідомо яким чином його передадуть у комунальну власність
Депутати Львівської міської ради підтримали петицію про передачу приміщення колишнього дитячого поліклінічного відділення №2 (вулиця Роксоляни, 33а) для організації навчального процесу львівської середньої школи №65, яка розташована поруч. У цій школі не вистачає навчальних кабінетів для того, аби розмістити учнів, тож батьки та адміністрація закладу шукають усі можливі варіанти вирішення проблеми.
Необхідну кількість голосів петиція набрала ще у лютому. У петиції йдеться про те, що міськрада має викупити приміщення та розмістити там 20 навчальних класів для учнів школи №65.
Читайте також: Переполох на Левандівці: чи уникнуть учні школи №65 навчання у другу зміну
Депутатка ЛМР Вікторія Довжик зазначила, що приміщення колишнього дитячого поліклінічного відділення №2 належить «Укрзалізниці», тож чи передасть підприємство його місту наразі невідомо. На одному з наступних пленарних засідань профільний департамент має представити дорожню карту на виконання петиції.
Андрій Теплий
----------
2019-04-26
На час Великодніх свят ЦНАПи Львова змінюють графік роботи
У суботу, 27 квітня, центри надання адміністративних послуг працюватимуть за скороченим графіком
Отже, ЦНАПи на час Великодніх свят працюватимуть за таким графіком:
Читайте також: «Безкоштовна діагностика» на Львівщині: досі немає точного переліку медзакладів, де працюватиме програма
Юлія Василина
----------
2019-04-26
Інформаційний детокс. Чому львівський радіоведучий вирішив відмовитись від смартфона
Ведучий програми «Вдалий день» на Радіо FM Галичина Мар’ян Радковський місяць житиме без смартфона.
Звідки така ідея, і чого радіоведучий хоче добитись цим експериментом — Мар’ян розповів кореспондентці Galnet.
Хлопець пояснює, зараз у світі дедалі більших обертів набирає таке явище, як «digital detox», або ж «цифровий детокс». Його суть у тому, що на певний період людина добровільно відмовляється від користування сучасними технологіями з метою зменшення стресу та більшого занурення у реальне життя.
Читайте також: Media House: як у Львові навчають радіоведучих та акторів дубляжу
«Ви на деякий час добровільно відмовляєтесь від смартфона, або від ноутбука, загалом від сучасних додатків. Зараз це дуже актуально, тому що дуже багато людей розуміють, що вони «загинаються» від такого інформаційного ритму. До речі, є навіть літні табори, де не можна користуватись смартфонами. Також є готелі, які роблять знижку 10%, якщо ви на час перебування у них, відмовляєтесь від смартфона» — коментує Мар’ян.
І додає: «Декілька днів тому, я настільки копався у телефоні, коли йшов додому, що зайшов у знак. З тим точно треба щось робити», – усміхається Мар'ян.
Саме тому хлопець вирішив на місяць відмовитись від смартфона, натомість буде користуватись кнопковим телефоном, у якому не можна «сидіти» в соціальних мережах.
«Не вірю,що я — людина, яка завжди має користуватись смартфоном. Я можу це все систематизувати в роботу на комп’ютері і на кнопковому телефоні» — продовжує хлопець.
Читайте також: Живі враження та реальні факти. Львівський мандрівник запускає на радіо незвичну програму про подорожі
З 1 травня Мар’ян розпочинає цей експеримент. Усі свої спостереження він буде записувати у вигляді блогу щотижневого блогу для Galnet.Звісно, під час експерименту Мар’ян користуватиметься комп’ютером, адже для роботи радіоведучого — це незамінний інструмент. 
Але завдання у хлопця від того не дуже спрощується. За даними аналітики, понад 80% читачів Galnet відвідують сайт саме зі смартфонів, схожа статистика і в інших інтернет-виданнях та у соцмереж.
«Цікаво, чи мені вдасться привчити себе до чогось кращого, іншого, відкрити для себе щось нове. Часто буває, що коли ти відмовляєшся від чогось одного, ти насправді відкриваєш набагато більше» — підсумовує Мар’ян.
Читайте також: Ліпили курчат та динозаврів: У Львові провели дитячий майстер-клас з прикрашання паски
Отож, слідкуйте за інформаційною трансформацією нашого колеги разом з нами. Хтозна, можливо і ви захочете так поекспериментувати і відкрити для себе світ інформації по-новому.
Ольга Головчин
----------
2019-04-26
У Жидачеві можна глянути на зменшені копії собору Петра і Павла в Римі, Празький град і собор Святого Юра
В музеї «Жидачівської землі» відкрилась виставка 3D-моделей Петра Щомака
Відомі архітектурні пам’ятки виконані з паперу в 3D-форматі репрезентовані в музеї містечка Жидачів.Архітектурні споруди України, Львова, Європи та Америки постали на одній площині. Серед них: собор Святого Юра, Одеський театр опери та балету, Ульмський собор, собор Петра і Павла в Римі, Празький град та безліч інших величних споруджень.
Макети будівель виконані із паперу, картону, пінопласту та клею. Кожну найменшу деталь розробляли відповідно до розмірів прототипу.
Читайте також: Про Мирослава Ягоду: без назви
За словами Петра Щомака, найтяжче було виготовити собор Святого Юра із прилеглими будовами. З розробкою та відтворенням моделі витратили 4,5 місяці. Масштаб — 70х80 сантиметрів.
«Найтяжча робота – це завершальний етап. Особливо, коли споруди у стилі готики. Будови дуже стрімкі. Дуже тонко потрібно це передавати. Основи вони легші, вони не потребують такої філігранності. Потрібно витримати форми, потрібно вирізати усе ножицями. Це потрібно робити дуже прискіпливо. Він наче годинникар.» — розповідає про роботу митця Іван Ревуцький, завідувач музею-заповідника гетьмана Івана Виговського Львівської національної галереї мистецтв імені Б.Г. Возницького. 
Петро Щомак розповів Galnet про саму концепцію виставки:
«Пропагування 3D-моделювання в маси. Це дуже цікава справа. Моя головна ідея – це відтворення сакральної архітектури України та втрачених архітектурних пам’яток.» – розповідає автор. 
Читайте також: «Рай•це»: як львівський кераміст Василь Бабій трансформував звичайне яйце у жіноче обличчя і не тільки
Поглянути на такі моделі – це можливість побачити архітектурні пам’ятки країн, де ви ще не були.
«Сьогодні формат 3D є дуже актуальним у сприйнятті краси світу. Не кожен має можливість, хоч і маємо вікно у Європу, поїхати та подивитись на такі речі. До речі, у музеях уже навіть створюють картини у 3D-форматах. Цей формат дає можливість ширше побачити та познайомитись із архітектурою чи мистецтвом країни, у якій не вдалось побувати».– пояснює Іван Ревуцький.
Виставка 3D робіт Петра Щомака в музеї «Жидачівська земля» триватиме до 23 травня.
 
Ольга Головчин
----------
2019-04-26
Ліпили курчат та динозаврів: У Львові провели дитячий майстер-клас з прикрашання паски
Свої унікальні пасочки створили близько 50 дітлахів
З випіканням Великоднього хліба – паски, пов’язано чимало українських традицій. Але для маленьких українців найвідповідальнішим моментом є саме прикрашання Великоднього хліба. У цій справі у кожній хаті свої правила: хтось любить багато пишних прикрас, а хтось – мінімалізм.
Щоб зберегти давні українські традиції Радіо FM Галичина та відпочинковий комплекс Park. Art of Rest напередодні влаштували для малечі майстер-клас «Солодкий декор на Пасху». Діти разом із журналістами та ведучими створювали прикраси на свої пасочки – яскравих курчаток, метеликів та навіть динозаврів дітлахи навчалися виготовляти зі солодкої кондитерської мастики.
 – Сьогодні до нас завітало близько 50 дітлахів. Разом ми навчалися ліпити, вирізати та створювати різні прикраси з мастики. Це було дуже смачно, а паски вийшли дуже гарними, – розповіла бренд-менеджерка ТРК «Галичина» Валентина Жукуляк.
Читайте також: Чи можна пекти паски у Страсну п’ятницю, а освячене – викидати. Священик з Львівщини відповів на найпопулярніші запитання про Великдень
Своїми враженнями про майстер-клас та свято загалом у коментарі з Galnet поділилася мама Андрійка та Софійки, які власноруч виготовляли солодкий декор. Ольга Малюк каже, що інформацію про майстер-клас знайшла зовсім випадково і одразу ж вирішила, що її діти мають відвідати таку подію.
– Мене зацікавив цей майстер-клас, тому що це неординарна подія для дітей. Прикрашання пасок, насправді, це дуже цікаво і такого я більше не знаходила. Я не очікувала, що це буде така цікава і масштабна подія, що буде так все гарно. Мені сподобалося, що до дітей ставляться дуже уважно, до кожної дитинки знайшли підхід і кожен зміг зробити свою оригінальну і неповторну паску, – розповіла пані Ольга.
Читайте також: Міськрада роздасть львів’янам у скруті майже три тисячі продуктових наборів
Окрім прикрашання пасок, діти дивилися мультики про традиції Великодня, розгадували загадки, які стосуються свята, а також брали участь у традиційній українській забаві. По домівках усі розійшлися задоволені та щасливі: зі своїми пасочками та подарунками.
Мар'яна Галькович
----------
2019-04-26
Чи перепризначать субсидії тим, хто має борги: пояснення Мінсоцполітики
Йдеться про ті домогосподарства, чиї борги за газ мають незрозуміле походження
Під час перепризначення у травні субсидій на новий рік управління соціального захисту населення не братимуть до уваги незаконні донарахування в платіжках споживачів за природний газ. Про це повідомили на офіційному порталі Міністерство соціальної політики України.
Врахувавши позицію НКРЕКП щодо неправомірності дій операторів газорозподільних мереж, Мінсоцполітики ініціювало зміни до Постанови КМУ № 848. Вони передбачають право субсидіантів на автоматичне перепризначення грошової допомоги на новий період за наявності «сумнівного» боргу за газ.
Субсидіанти скаржаться, що останнім часом їм приходять платіжки зі значними боргами. Звідки беруться ці борги люди не розуміють, адже за спожитий газ розраховуються вчасно. Тому за пропозицією Мінсоцполітики Уряд прийняв рішення не враховувати ці «сумнівні» борги.
У травні, на вимогу Постанови КМУ №848, усі постачальники природного газу будуть зобов’язані надати у місцеві управління соцзахисту інформацію щодо наявності простроченої заборгованості без зазначення нарахувань за так звані коефіцієнти. На основі цієї інформації й будуть перепризначатися субсидії.
Читайте також: Монетизація і субсидії: коли потрібно повторно подавати документи?
Ті сім’ї, які розраховуються за газ вчасно і в повному обсязі, отримають право на готівкову субсидію. Громадян, які матимуть борги за спожитий газ, переведуть на безготівкову форму монетизації. Борги сумнівного походження ні в першому, ні в другому випадку, не впливатимуть на процес перепризначення субсидій.
Мар'яна Галькович
----------
2019-04-26
Дощ чи сонце? Яку погоду львів’янам чекати на Великдень
До кінця місяця у Львові та області стане прохолодніше та дощитиме
Синоптикиня Львівського регіонального центру з гідрометеорології Галина Клепак у коментарі Galnet розповіла, якою буде погода у найближчі дні. Отож:
Читайте також: Чи можна пекти паски у Страсну п’ятницю, а освячене – викидати. Священик з Львівщини відповів на найпопулярніші запитання про Великдень
За словами синоптикині, 29 та 30 квітня на Львівщині стане ще холодніше, а дощі посиляться.
Мар'яна Галькович
----------
----------
2019-04-27
Зрівняли зі землею. Що зараз на місці незаконної новобудови на Личаківській
Багатоповерхівку на вулиці Личаківській, 259 у Львові повністю демонтували
“Використовуючи великогабаритну 26-тонну техніку, вдалося знести увесь будинок. Тепер залишилося лише прибрати будівельне сміття”.- Про це повідомив керівник юридичного відділу Інспекції Державного архітектурно-будівельного контролю Львова – Святослав Кіндратів, передає прес-служба ЛМР.
За словами Кіндратіва, роботи з демонтажу тривали близько місяця: спершу зносили дах, потім – ненесучі будівельні конструкції, потім будинок зносили секціями. Фінансували знесення за рахунок виконавчого провадження, роботу виконувала підрядна організація.
Як писав Galnet раніше, у Львові вперше в Україні знесли 7-поверховий самобуд. Більше про скандальну історію цієї багатоповерхівки можна прочитати ТУТ.
У міськраді, спеціально для читачів Galnet, також пояснили, чому раніше скандальних забудов у місті не зносили. 
Читайте також: Поганий сусід. Як Львів втрачає віллу Бачевських
Марічка Курило
----------
2019-04-27
Як їздитимуть маршрутки на Великдень: графік
Автобуси АТП № 1 курсуватимуть за спеціальними графіками
Маршрути №1А, 2А, 4А та 52 не курсуватимуть.
Автобуси №5А, 6А, 18, 45, 49 курсуватимуть за звичними графіками вихідного дня.
Читайте також: Електроди у мозок і тяжкі травми: львівські активісти розповіли, як проводять досліди на тваринах
Решта маршрутів ЛК АТП №1 (3А, 9, 10, 16, 20, 28, 29, 32, 36А, 46, 47А) курсуватимуть за спеціальними графіками, які можна переглянути за посиланням.
Юлія Василина
----------
2019-04-27
Львів’ян запрошують на спільний обід до церкви на Сихові
У церкві Різдва Пресвятої Богородиці 28 квітня, на Великдень, відбудеться агапе – спільна трапеза для парафіян, прихожан та гостей
Ті, хто збирається на трапезу, мають взяти зі собою домашні страви, паску, випічку, фрукти та лимонади. Усе це можна буде розкласти на спільному столі.
Читайте також: Чи можна пекти паски у Страсну п’ятницю, а освячене – викидати. Священик з Львівщини відповів на найпопулярніші запитання про Великдень
Під час агапе, розповідають у храмі, за спільним столом люди прославлятимуть воскреслого Христа, знайомитися одне з одним, обмінюватися лише добрими новинами, ідеями і пригощати один одного своїми домашніми стравами.
Обід розпочнеться о 14:00.
Юлія Василина
----------
2019-04-27
Сезон пікніків наближається. Де у Львові та області дозволено розпалювати багаття
У Львові є лише одне місце, де можна розпалювати багаття. Натомість в області таких десятки
 «У парках Львова, окрім парку Знесіння немає місць обладнаних для розпалювання вогню і проведення пікніків. У парку Знесіння влаштовано п’ять альтанок та три місця для розпалювання вогню. Що стосується інших парків, то зараз у п’яти парках ми проводимо реконструкцію і відповідно до проектно-кошторисної документації , у перспективі у цих парках з’являться місця для відпочинку і для розпалювання вогню, будуть встановлені мангали», – коментує Galnet заступник директора департаменту містобудування Володимир Данилюк.
Парки, у яких зараз проводять реконструкцію: Білогорща, Залізна вода, Парк імені Папи Римського Івана Павла II, Скнилівський та Парк імені 700-річчя.
Читайте також: «Terra Galicia»: львівський фотохудожник подолав 13 тисяч кілометрів, щоб показати красу невідомих земель Галичини
«Проте, це виконають лише на наступний рік. Цього року є обмежене фінансування, тому ми спершу плануємо виконати першочергові роботи: прокладання доріжок, освітлення, встановлення лавочок, смітників, дитячих майданчиків. Після того ми будемо влаштовувати місця для відпочинку», – уточнив Володимир Данилюк.
Натомість, у Львівській Облдержадміністрації поділились з Galnet картою місць, куди можна поїхати на пікнік. У Львівські області їх безліч.
Переглянути їх можна ТУТ. За кожною позначкою на карті є детальний опис місця та яка інфраструктура є довкола нього.
Ольга Головчин
----------
----------
2019-04-28
У трьох храмах Львова вибухівки не виявили
Два - ще перевіряються
Як повідомляє Гаряча лінія міста Львова, станом на 18.10. за інформацією ДСНС, замінування не підтверджено у храмах за адресами пл. Соборна, 5; Краківська, 21; Театральна, 11.
Також ще обстежується Свято-Троїцький храм на вул. Антоновича, 100.
Як повідомляв Galnet раніше, у Львові шукають вибухівку у п’яти храмах.
Нагадаємо, за неправдиве повідомлення про замінуваання псевдомінеру загрожує до шести років позбавлення волі.
Читайте також: Три історії просвяткування Великодня, у які нам важко повірити 
 
Марічка Курило
----------
2019-04-28
У Львові шукають вибухівку у декількох храмах
Про це йдеться на офіційній сторінці Гарячої лінії міста з посиланням на ДСНС у Львівській області
За попередньою інформацією заміновані: Костел бернардирів пл. Соборна,5-а Преображенський храм вул. Краківська,21 Свято-Троїцький храм вул. Антоновича,100 Святого Андрія вул. Соборна,5 Храм Петра та Павла вул. Театральна,11 Служби працюють на місці, інформація перевіряється.
Читайте також: Три історії про святкування Великодня, у які нам важко повірити
Нагадаємо, за неправдиве повідомлення про замінування псевдомінеру загрожує до 6 років позбавлення волі.
 
Юлія Василина
----------
2019-04-28
Як зачарувати публіку своїм виступом: поради від бізнес-тренера
Виступати публічно може кожен, переконана фіналістка конкурсу краси «Місіс Східна Європа» Ліга Гаркуша. Про секрети вдалого публічного виступу жінка знає з власного досвіду, адже вона є бізнес-тренером уже більше 18-ти років
Часто люди уникають виступів перед аудиторією, бо бояться. Але публічний виступ – це не інстинкт, а навик, який потрібно розвивати. І, щоб вам було легше робити перші кроки у спілкуванні з аудиторією, Ліга Гаркуша розповіла свої найголовніші правила публічного виступу.
Читайте також: Секрети материнства від фіналістки конкурсу Місіс Східна Європа
Читайте також: «Понад усе ціную сім’ю», – фіналістка конкурсу Місіс Східна Європа
Хочеш виступати, багато продавати, залучити однодумців, надихнути співробітників? Хочеш стати майстром презентації? Стань! Вчися і практикуй. Звичайно є обдаровані від народження в цій галузі люди (і навіть у них є свої підводні камені), але якщо це не про Тебе – вітаю. Усе найкраще в тебе попереду.
Нагадаємо, особливість конкурсу краси «Місіс Східна Європа» у тому, що учасницям 25-45 років. І за їхніми плечима успішна кар’єра, а в декого і декілька дітей. У 2019 році фіналістками стали 11 жінок. Фінал конкурсу відбудеться 22 травня у ресторані «Park. Art of Rest».
Юлія Василина
----------
2019-04-28
Три історії про святкування Великодня, у які нам важко повірити
Страх, сум і самотність – це точно не ті слова, з якими в українців асоціюється Великдень. Звично навпаки – саме через призму відпочинку, духовного самозаглиблення та можливість зустрітися і в спокої та затишку поспілкуватися з рідними ми сприймаємо це свято. Хоч воно є радше сімейним та колективним, зараз пропонуємо поглянути на Великдень і через призму індивідуальних історій та спогадів. Читаючи їх, варто пам’ятати, що життя може складатися по-різному. Тому потрібно цінувати те, що ми маємо.
Сумний Великдень на Галичині наприкінці Великої війни
Великдень 1916 року у католиків і православних припав на 23 квітня. Весна тоді була хорошою і теплою. Отець Тит Галущинський щойно повернувся з Риму до Львова і одразу ж був відправлений на Великодню службу в село. Він згадує, що від 1912 року не бачив галицького села. Як тільки минули Жовківську рогачку і відкрився вид на села, василіанин поринув у теплі спомини про дитячі роки. Хоч цього разу все по-іншому, а довколишні терени перериті ровами і окопами війни.
Люди були втішені його приїздом, бо їх парох захворів і в них давно не було відправи. Дерев’яна церква поруч з садом. Цвіт черемхи, але і окопи під ногами. У храмі близько 30 людей – переважно жінки і діти. Отець сповідав їх. У тому числі і місцевого пароха, який дійсно був дуже хворий. У своїх спогадах о. Галущинський зазначив, що то мабуть була остання сповідь місцевого пароха – такий у нього був стан. А чоловік ще достатньо молодий.
Читайте також: Те, що ви могли не знати про львівський «Океан» на Володимира Великого
О третій ночі почали службу. По тому пішли на церковний цвинтар і освятили паски. Довкола стояли жінки, дівчата і діти. У їхніх кошиках, як зазначив отець, «скромно». Війна не дозволяла святкувати як раніше. Після благословення отець Галущинський спробував підтримати присутніх проповіддю, але коли згадав про чоловіків та синів, що святкують десь далеко під рев гармат, стало чутно схлипування. Йому самому також стало тяжко та сумно. Коли він повернувся до Львова, в монастир, на запитання як все пройшло, відповідав, що то був найсумніший Великдень у його житті.
Читайте також: Цегельні, палаци та виробництво мила. Що «заховано» під Снопківським парком?
Чемпіон Галичини з легкої атлетики і його самотній Великдень у Києві
Поет та громадський діяч Роман Купчинський (1894 – 1976) народився в селі на Тернопільщині, але помер під Нью-Йорком. На початку ХХ століття хлопець навчався у Львові, активно займався спортом і став чемпіоном Галичини із легкої атлетики, неодноразово вигравав змагання із метання диска та штовхання ядра. У 1914 році Роман Купчинський записався до легіону Українських Січових Стрільців. Відтоді його життя і боротьба за українську ідею стали синонімами. Він був учасником битви під Маківкою, командував сотнею, а в січні 1919 року – полком УГА в боях за Львів. Пізніше виїхав за кордон, а в 1949 році перебрався до США.
Роман Купчинський багато писав, співпрацював із різними виданнями. Так і залишив свої спогади про Великдень 1920 року. Був тоді в Києві. Місто видалося йому дуже незвичним, занадто тихим і спокійним як для «Великої Суботи»: «мертвецьку тишу вулиці, що біжить попід мої вікна, прорве час-до-часу швидка хода двох-трьох прохожих, або дзенькіт копит большевицької кінної стежі. Пройдуть, пройдуть і знову вертає тиша 
». Вояка не міг зрозуміти як таке взагалі можливо, адже вже «за годину вдарять київські церкви в дзвони і звістять цілому містові, що Христос воскрес! Тепер елєктрівня розбита, трамваї понищені, авта, як є, то не для вжитку 
 А населення!? 
 Десь не десь кліпає тусклим оком заслонене вікно 
 Тихо, темно, сумно».
Читайте також: Американські вестерни, стереозвук і натовпи глядачів. Кінотеатр «Львів», якого вже нема
Сидячи на балконі, він оглядав Київ, але думав про інші місця – більшовицький та польський фронт, через які пройшов, Вінниця і Кам’янець, Збруч, а також про те, як вдома святкують Великдень. Від роздумів відірвали дзвони, які раптово порушили київську тишу. Вони злетіли до неба, а потім рознеслися по вулицях міста. Задзвонили дзвони всіх церков і святої Софії наприкінці. Роман Купчинський подумав про те, що Воскресіння Христа дає надію, що повстане і народ, привалений незгодами.
Далі на Софіївській площі заблимало світло – це люди несли запалені свічки. На щастя їх варто було донести додому. Але у ті важкі часи, як зазначив автор спогадів, багато свічок загасив вітер. А він дивився на це і думав про завтра – мав зустріч з друзями біля пам’ятника Хмельницькому, а далі Служба Божа. Йшли не лише молитися, думали «відібрати остаточно від москалів Софійський Собор». І це вдалося. «Христос Воскрес» цього року почули від митрополита Липківського.
Читайте також: Присмерк “Прекрасної епохи”. Як жили львів’яни сто років тому
Атеїстично-абсурдний союз 
За основу радянського способу життя намагалися видати «Непримиренну боротьбу проти реакційних пережитків церковного побуту і релігійного засилля у повсякденному житті». Як наслідок, багато явищ народного життя викорінювали. Навіть тих, які з релігією не завжди мали щось спільне. Скажімо, народні звичаї та уявлення. З Великоднем боролись запровадженням паралельних свят: Першого травня, Дня Перемоги. Зрештою, Свята Весни. Останнє, наприклад, приурочували до закінчення весняних польових робіт. У хід йшли квіти, лозунги, плакати. Виступав голова колгоспу, представники партії, вручали нагороди переможцям соціалістичних змагань. Це супроводжувалося колом пошани на заквітчаному тракторі, яке робив найкращий тракторист, спортивними забавами, художньою самодіяльністю, лотереєю і переглядом фільмів.
Велася кампанія і проти Великодня. Людей у час святкувань залучали до різного роду робіт: прибирали територію, садили або ж проводили роботи з догляду за деревами. Хотіли замінити свято соціалістичною реальністю або ж банально – забрати нагоду до нього приготуватися. Особливо активно подібна робота велася серед дітей. Хто не був на роботах, а слухав батьків і йшов до церкви – проходив потім процедуру публічного висміювання перед усією школою. Напередодні Великодня і на саме свято вчителі стояли біля церков і дивились, аби діти туди не заходили. У школі дітям оглядали руки – чи немає слідів фарби від малювання крашанок.
Читайте також: 5 вихідців із Галичини, які прославились на весь світ
Для літніх людей, колгоспників і робітників ситуація була простішою. Почасти вони безперешкодно могли освячувати кошики з наїдками. Але цього не скажеш про службовців і чиновників. Хоч останні також шукали вихід із ситуації – освячували, але в іншій місцевості, де їх не впізнавали. Тобто і в ті часи паски випікали, а яйця розписували. Хоч перешкод було багато. Навіть закриті храми. Тому часто на Великодню відправу і освячення паски могли сходитися мешканці декількох населених пунктів з округи. Освячували у храмах, хатах, навіть на цвинтарях.
Читайте також: Інформаційний детокс. Чому львівський радіоведучий вирішив відмовитись від смартфона
Євген Гулюк
----------
----------
2019-04-29
У Бориславі пояснили, чому воду містянам тепер подають погодинно
Бориславці скаржаться на перебої у постачанні води 
У Великдень мешканці Борислава на декілька годин залишилися без води. Про це свідчать дописи містян у facebook-спільнотах:
– Шановні можновладці, п. Яворський та п. Лопушанський, якщо ви хотіли зіпсувати святковий настрій українській громаді нашого міста за допомогою обмеженого водопостачання, то вам слід подбати про продаж води, яка є головним товаром «Вододару». Свято відбулося, а вам ганьба! – пише Микола Подуфалов.
«Відповідь» на запитання у вигляді документа розміщена на сторінці КП «Вододар» ще 21 квітня. У повідмленні йдеться, що з 18 квітня у місті Бориславі та смт. Східниці холодну воду населенню подаватимуть за тимчасовим графіком. Впродовж трьох місяців воду подаватимуть:
Сьогодні вранці на сторінці КП повідомили, що 29 квітня 2019 року вечірня подача води споживачам м. Борислава та смт. Східниці відбуватиметься згідно графіку
До слова, у Львові ж води сьогодні не бракувало – містяни та гості змогли досхочу побливатися на площі Ринок. Як це було. 
Андрій Теплий
----------
2019-04-29
До закладів профосвіти можуть вступати дорослі, – МОН
У Міністерстві намагаються популяризувати навчання у закладах профтех освіти
Сьогодні на офіційному порталі Міністерства освіти і науки з’явився розділ із відеороз’ясненнями, де є відповіді на найпоширеніші запитання про вступ у заклади профосвіти. Коментує цю тему гендиректор директорату професійної освіти МОН Ірина Шумік. 
У роликах вона розповідає, чи потрібні для вступу в профтех паспорт чи сертифікати ЗНО, які предмети вивчають учні, скільки років треба навчатися, щоб здобути фах та багато іншого. Один з фактів, про який знали не всі: дорослі також можуть навчатися у профтехах.
– Цьогоріч ми намагаємося змінити формат комунікації зі вступниками і дати їм якомога більше потрібної інформації в зручному для них форматі. Наприклад, ще у лютому ми зібрали інформацію від областей про Дні відкритих дверей у профтехах і опублікували на сайті МОН. Також було підготовлено кілька блоків Q&A. У них ми докладно пояснили найгостріші питання, які цікавлять абітурієнтів – щодо здачі ЗНО, отримання атестата про повну загальну середню освіту, перспективи працевлаштування тощо. Зараз частина цієї інформації презентується у форматі відео, – зазначила Ірина Шумік.
Читайте також: Скласти ЗНО: скільки коштують додаткові заняття у львівських викладачів
До слова, нові відео планують публікувати щотижня.
 
Мар'яна Галькович
----------
2019-04-29
Львівські рятувальники показали, як напередодні рятували постраждалих від негоди (ВІДЕО)
Чи не найбільше від примх погоди постраждали жителі Золочівського району
Напередодні, 28 квітня, на території Львівщини лютувала погода: окрім злив, подекуди випав град. На допомогу постраждалим від негоди поспішили працівники ДСНС. Сьогодні рятувальники показали, як допомагали жителям Золочівщини:
Отож, внаслідок негоди у Золочівському районі відбулось підтоплення 1 житлового будинку, 1 підвалу, 2 господарських будівель, 3 присадибних ділянок. У селі Богутин рятувальникам довелось евакуйовувати дівчинку, 2012 року народження, а також рятувати водія, автівку якого знесла течія річки Махнівки. 
Читайте також: Священик зі Львівщини розповів, що робити зі зіпсованими освяченими продуктами
Додамо, що ступінь пошкоджень та завдані збитки уточнюватимуть працівники департаменту з питань цивільного захисту Львівської ОДА.
Андрій Теплий
----------
2019-04-29
Священик зі Львівщини розповів, що робити зі зіпсованими освяченими продуктами
Ми часто не можемо правильно розрахувати кількість продуктів, які освячуємо на Великдень
Дещо з’їдаємо, але дуже часто деякі освячені наїдки встигають зіпсуватися швидше, ніж ми згадаємо про них за святковим столом. Тоді у вірян виникає не зовсім просте запитання: що ж робити зі зіпсованими освяченими продуктами? Для того, аби дізнатися відповідь Galnet поспілкувався зі священиком УГКЦ Олегом Кобелем.
– Треба старатись не доводити до того, щоб свячена їжа псувалась – роздавати її людям, кликати когось в гості. Але якщо вже так сталось, то треба віддати її тваринам. У місті віддають собакам чи котам, а село використовує по господарству. А взагалі будь-яка освячена річ втрачає освячення тоді, коли втрачає цілісність. Тобто яйце, яке зіпсувалось, вже можна не вважати освяченим, – каже духівник.
Якщо поламався освячений хрест чи ікона, її слід віднести до церкви. Священик прочитає над нею молитву і спалить. Якщо ж після святкування залишились освячені серветки з образами чи наліпки з яєць у формі хрестів, то їх слід просто спалити або закопати.
Читайте також: Три історії про святкування Великодня, у які нам важко повірити
Отець також наголосив, що важливо не те, наскільки правильно ми виконуємо усі церковні обряди, а те, наскільки ми розуміємо, що ці дні є спогадами життєвого шляху Ісуса Христа, переживаємо емоційний стан жалю за гріхи свої і усвідомлюємо те, що Христос це робив з любов’ю до людей. Якщо ми просто несемо до церкви паску на освячення і потім її їмо, це не означає, що ми пережили Святе Воскресіння. Тільки тоді, коли ми братимемо участь в усіх богослужіннях, перейматимемо той важливий дух свята:
– Тому єдина рекомендація – це уважно слухати читання слова Божого, молитов, пісень і вникати у їхній зміст. Тоді ми всі переживемо Пасхальне богослужіння в повноті і в усвідомленні того, що відбулося дві тисячі років тому – чому Христос помер і чому він воскрес, – підсумовує отець Олег Кобель.
Читайте також: Як святкували Великдень майже 90 років тому: моя історія
Карина Ляшенко
----------
2019-04-29
Як львів’яни «Обливаний понеділок» відзначають (Фото)
Триватиме забава до 16:00 години
Вже традиційно мешканці та гості міста зібрались на площі Ринок, щоб у «Обливаний понеділок» облити одне одного водою та привітати зі світлими святами. Щоб води вистачило, ЛМКП «Львівводоканал» облаштувало спеціальні резервуари, які її подають, повідомили у ЛМР. 
Забава розпочалась на площі Ринок рівно опівдні і триватиме до 16:00 години, тож усіх, хто хоче гарно провести час, закликають долучатись.
– З давніх-давен Львів був осередком підтримки і розповсюдження українських національних традицій, і вже є практика, що львів’яни в часі Великодніх свят відзначають «Поливаний понеділок». Уже п’ятий рік поспіль на площі Ринок ми організовуємо велике поливання, надаючи йому культурних форм. Адже поливатися водою дозволено лише в певних часових рамках, і лише на площі перед входом у міську Ратушу, – кажуть в управлінні внутрішньої політики міськради.
А львів’яни тим часом діляться своїми світлинами з дійства:
Усіх учасників забави закликають не забувати про культуру поведінки, правила безпеки та повагу до інших. 
Читайте також: Три історії про святкування Великодня, у які нам важко повірити
До слова, організаторами дійства стали управління внутрішньої політики Львівської міської ради, ЛМКП «Львівводоканал» та Галицька районна адміністрація.
Мар'яна Галькович
----------
2019-04-29
«Фантастичний результат»: Юні танцюристи зі Стрия вибороли 5 кубків у Британії
Давид та Ангеліна вперше браси участь у фестивалі «Блеклуп»
Юні танцюристи зі Стрия стали учасниками Junior Blackpool Dance Festival, який відбувався у Великій Британії. Спочатку пара стала фіналістами Чемпіонату Європи в латиноамериканській програмі ‒ WDC European Championships 2019 ‒ Blackpool ‒ 6 place, а тоді здобула ще чотири кубки:
Про це на своїй сторінці у Facebook розповіла мама та тренер Ірина Марюк:
«Це просто неймовірний та фантастичний результат! Давид та Ангеліна, ви просто мега мега круті та неймовірні! Ледве стримувала сльози радості та гордості за вас, ви просто великі-великі молодці, ви змогли витримати 7 днів на паркеті, кожен день по 6 турів, більше ніж 140 пар кожен день! Це надзвичайні емоції та переживання, які не можливо передати словами! Блекпул ‒ це просто школа виживання! Але ми змогли! Ми дякуємо всім нашим тренерам , які готували нас, дякуємо нашим дизайнерам за неперевершені костюми , стилістам по зачісках за бездоганний вигляд на паркеті, ми дякуємо всім хто нас підтримував і за нас вболівав!».
Читайте також: Львів’янин здобув “срібло” четвертого етапу Світової серії зі стрільби з лука
Мар'яна Галькович
----------
2019-04-29
На Львівщині рятувальники перевіряють багатоповерхівки
Позапланові перевірки відбуваються у будинках, де є понад 9 поверхів
Фахівці підрозділів Головного управління ДСНС України у Львівській області перевіряють, чи дотримуються вимог Кодексу цивільного захисту України та інших нормативно-правових актів у сфері цивільного захисту, пожежної та техногенної безпеки у будинках підвищеної поверховості (висотою 26,5-47 м ‒ ред.).
«Під час проведення цих перевірок особлива увага звертається на стан евакуаційних шляхів, наявність та технічний стан систем протипожежного захисту, стан електричних мереж, утримання технічних, цокольних і підвальних приміщень, наявність та умови експлуатації систем внутрішнього та зовнішнього протипожежного водопостачання», ‒ наголошують у ДСНС.
Рятувальники вже перевірили 30 житлових будинків. Керівникам або уповноваженим особам обслуговуючих організацій вручили акти та приписи про усунення виявлених порушень, які виявили під час огляду, а всю необхідну інформацію передали в органи місцевого самоврядування.
Читайте також: Зрівняли зі землею. Що зараз на місці незаконної новобудови на Личаківській
Рятувальники також наголошують, що питання забезпечення пожежної безпеки у будинках є невід’ємною складовою діяльності посадових осіб комунальних підприємств та організацій, які обслуговують житлові будинки підвищеної поверховості та керівників об’єднань співвласників.
 
Андрій Теплий
----------
----------
2019-04-30
Моє найголовніше досягнення – перемога над власними захворюваннями, – фіналістка конкурсу краси Місіс Східна Європа
Наталії Похмурській 37 років. У неї троє синів і чоловік герой АТО. Також жінка успішна у бізнесі - вона є співзасновницею "Клініки сестер Похмурських" і лікарем народної і нетрадиційної медицини. Спробувала Наталія свої сили і у конкурсі краси й стала фіналісткою «Місіс Східна Європа». Особливість цього конкурсу у тому, що учасницям 25-45 років. І за їхніми плечима успішна кар’єра, а в декого і декілька дітей
“В школі завжди була відмінницею, неодноразова переможниця олімпіад. В медуніверситеті я активно займалась науковою діяльністю. Найголовнішим досягненням в своєму житті вважаю перемоги над кількома власними захворюваннями, а саме: порушення жирового та пуринового обміну (нервово артралгічний діатез), синдром Рейно, алергія. А найважливішим критерієм оцінки роботи лікаря вважаю здатність допомогти самому собі”, – каже Наталія.
Читайте також: «Понад усе ціную сім’ю», – фіналістка конкурсу Місіс Східна Європа
Перші ніж стати співзнавновницею клініки, жінка працювала сімейним лікарем в 5 МКП і паралельно заглиблювалась в альтернативні методи лікування. В 2008 році разом з сестрою започаткувала Клініку сестер Похмурських, де поєднують методи офіційної та альтернативної медицини. Ефективність кожної процедури і методу очищення, в першу чергу, перевіряє на собі .
“Найголовніше – це гарний результат будь-якої моєї праці. Життєві випробування – це навчальний процес, який стимулює нас щось змінювати. Окрім улюбленої справи, найбільшою радістю для мене є те, що я є кращим другом для чоловіка і дітей”, – розповідає Наталія.
Її чоловік військовослужбовець. І, щоб підтримати його та інших бійців, Наталія декілька разів була в АТО як волонтер. Подарувала сільським церквам кілька власних ікон.
Читайте також: Володарка титулу ТОР of UNIVERSE 2018 організовує у Львові конкурс краси, який ламає стереотипи
Нагадаємо, фінал конкурсу краси для жінок «Місіс Східна Європа» відбудеться 22 травня у ресторані «Park. Art of Rest».
Юлія Василина
----------
2019-04-30
У Львові на «Чілдрен Кінофесті» покажуть безкоштовно 10 фільмів: ПРОГРАМА
«Чілдрен Кінофест» – фестиваль, що знайомить українських дітей як з найновішими європейськими стрічками, так і зі світовою кінокласикою. Його заснували у 2014 році. Фестиваль відбувається у 23 містах України 
Вхід на всі покази – безкоштовний, за попередньою реєстрацією на сайті фестивалю. Реєстрація на покази стартує 24 травня. У рамках фестивалю також оберуть найкращий фільм «Чілдрен Кінофесту-2019».
На вході до кінозалу кожен глядач отримає анкету для голосування, за допомогою якої зможе поставити оцінку фільму. Стрічка, що отримала найвищий середній бал за даними голосування по всій Україні, є переможцем Конкурсної програми, якого оголосять 9 червня на святковій Церемонії закриття фестивалю Чілдрен Кінофест у Києві.
Читайте також: «З дітьми сидіти набагато тяжче, ніж в офісі»: львів’янин розповів про своє життя у декреті
Цього року за звання найкращого фільму змагатимуться сім фільмів для глядачів від 4 років, відібраних на найбільших європейських кінофорумах. Спеціальною подією цього року стане показ класичної комедії «Цирк» – показ присвячено 130–річчю від дня народження видатного режисера Чарлі Чапліна.
Відкриє «Чілдрен Кінофест» сімейна стрічка «Зоопарк» спільного виробництва Ірландії та Великої Британії. Вона розповідає про Белфаст у часи Другої світової війни – головні герої з усіх сил намагаються врятувати тварин з місцевого зоопарку. Фільм Коліна МакАйвора було визнано найкращою сімейною стрічкою на думку молодіжного журі міжнародного кінофестивалю у Сіетлі.
Вперше у програмі фестивалю покажуть фільм жахів – глядачі від 12 років зможуть оцінити стрічку «Кімната 213» зі Швеції, визнану найкращим фільмом дитячої секції Міжнародного кінофестивалю в Торонто. Головні героїні стрічки приїздять до літнього табору, та починають підозрювати, що їхніми сусідами можуть бути привиди.
У програмі «Чілдрен Кінофесту» покажуть два анімаційних фільми. Український хіт «Викрадена принцеса» розповідає історію доньки київського князя, викраденої злим чаклуном, та мандрівного музиканта, який намагається її врятувати. Ролі у фільмі озвучили Олексій Завгородній, Надя Дорофеєва, Сергій Притула, Юрій Горбунов та посол «Чілдрен Кінофесту» Олег «Фагот» Михайлюта. Найменших глядачів у програмі чекає «Піпі, Пупу та Розмарі: Таємниця викрадених нот» про лісових звірів, які намагаються повернути викрадені ноти для організації музичного концерту.
Читайте також: «Діти харчуються так, як 60 років тому»: Євген Клопотенко представив збірник шкільної їжі у Львові
Поза конкурсом маленькі глядачі зможуть ознайомитись із класикою комедійного кіно – у 2019 році виповнюється 130 років від дня народження видатного режисера та легенди світового кінематографа – Чарлі Чапліна. Саме на його честь названо символ фестивалю «Чілдрен Кінофест» – Совеня Чарлі.
В рамках «Чілдрен Кінофесту» вже втретє відбудеться показ добірки стрічок, що вийшли у фінал конкурсу дитячих короткометражних фільмів, який був оголошений восени. 10 найкращих картин–конкурсантів будуть показані на великому екрані, а спеціальне журі обере серед них переможця. Цього року до складу почесного журі увійшли акторка Ірма Вітовська–Ванца, режисерка Марина Степанська та режисер Аркадій Непиталюк. Переможці отримають нагороду у розмірі від 5 000 до 20 000 грн. та почесні дипломи.
Фестиваль закриє володар Гран–прі попереднього року – фентезі–фільм «Сторожова застава» Юрія Ковальова про подорожі сучасного школяра у часи Київської Русі. У 2018 стрічка стала першим українським переможцем «Чілдрен Кінофесту».
Цього року «Чілдрен Кінофест» об’єднує сили з благодійним фондом «Таблеточки» та закликає гостей фестивалю допомагати дітям з онкологічними захворюваннями в Україні.
Почесний посол VI Чілдрен Кінофесту – Олег «Фагот» Михайлюта, вокаліст хіп–хоп–гурту «Танок на Майдані Конґо» (ТНМК), продюсер, актор дубляжу, тато 8–річного Микити.
Юлія Василина
----------
2019-04-30
День Львова: опублікували повну програму святкувань
Цього року святкування Дня міста проходитиме у стилі ретро та триватиме три дні — з 3 до 5 травня
Цікаві заходи відбуватимуться у Центрі Довженка на Сихові, культурно-мистецькому центрі «Супутник» на Левандівці, у Lviv film centr, що на вул. В. Великого, 14а. На Сихові також буде проходити IV фестиваль духових оркестрів «Королівський лев».
Читайте також: У Львові запрацював Telegram-канал, куди можна поскаржитись на рекламу наркотиків
Традиційна міська хода з театралізованою передачею ключів від Львова пройде центром міста 4 травня об 11.00 год.
Юлія Василина
----------
2019-04-30
Львів'янин хотів викрасти зі сейфу 100 тисяч гривень
Чоловік проник на автобазу, що на вулиці Пасічній, і хотів викрасти 100 тисяч гривень зі сейфу
Але на пульт централізованого спостереження Управління поліції охорони у Львівській області 29 квітня близько 3.30 поступив сигнал «тривога» з охоронюваного об’єкта. Коли поліцейські приїхали, то побачили, що в приміщення хтось проник. Зловмисника затримали, повідомляє прес-служба Нацполіції у Львівській області.
Читайте також: ЗНО з математики буде обов'язковим, – Лілія Гриневич
Зловмисник мав зі собою пістолет і побутове приладдя.
Затриманому раніше судимому 47-річному мешканцю Львова за скоєння цього кримінального правопорушення, передбаченого ч.3 ст.185 (крадіжка), – загрожує позбавлення волі на строк від трьох до шести років.
Юлія Василина
----------
2019-04-30
ЗНО з математики буде обов'язковим, – Лілія Гриневич
Зміни планують запровадити у 2021 році
Також з цього ж року для випускників шкіл буде запроваджено дворівневе ЗНО з української мови.
Про це під час години запитань до уряду у Верховній Раді сказала міністр освіти та науки Лілія Гриневич, повідомляє Укрінформ.
Читайте також: До закладів профосвіти можуть вступати дорослі, – МОН
«Ми запровадимо з 2021 року дворівневий іспит з української мови, це буде базовий рівень українська мова як державна, і поглиблене вивчення — українська мова та література. З 2021 року ми плануємо запровадити обов’язковий іспит з математики для усіх випускників. Це означає, що випускники 9 класів цього року будуть уже готуватися до такого іспиту. Як логіка: перш за все базові навички з математики необхідні кожній людині — вони розвивають логічне і абстрактне мислення. Крім того, ми бачимо, як усі країни, які хочуть посилити свій інноваційний потенціал, вводять обов’язковий іспит з математики. Цей іспит буде дворівневий, тобто можуть обрати: гуманітарії — перший рівень, для тих, хто вступає в технічні виші на технічні спеціальності — поглиблений рівень математики. Історія України та англійська мова будуть на вибір», – сказала Гриневич.
Таким чином обов’язковим ЗНО в 2021 році стануть українська мова та література — 2-рівневий іспит, математика — 2 рівні складності, історія України або іноземна мова на вибір і додатковий предмет за вибором учня.
Юлія Василина
----------
2019-04-30
Що робити з освяченими наліпками з великодніх яєць: порада священика
Прикрашати великодні крашанки святковими наліпками - це творчий проецес
Тоді й справді великодні яйця виглядають гарно. Але що ж робити зі шкарлупою, де є ці наліпки, коли освячену страву вже з'їли?
Священик УГКЦ Олег Кобель каже, що, якщо після святкування залишились освячені серветки з образами чи наліпки з яєць у формі хрестів, то їх слід просто спалити або закопати.
«Але, якщо так сталось, що зіпсувалась ще якась освячена їжа, то треба віддати її тваринам. У місті віддають собакам чи котам, а село використовує по господарству. А взагалі будь-яка освячена річ втрачає освячення тоді, коли втрачає цілісність. Тобто яйце, яке зіпсувалось, вже можна не вважати освяченим», – каже духівник
Читайте також: Три історії про святкування Великодня, у які нам важко повірити
 
Юлія Василина
----------
2019-04-30
На Самбірщині у приватному будинку вибухнула газова плита
Вибух газу трапився через порушення правил користування газовою плитою
Про це повідомляє Департамент з питань цивільного захисту Львівської ОДА.
Подія трапилася 29 квітня, близько 07:30 год. в с. Підгайчики Самбірського району по вул. Рівна. Внаслідок вибуху власниця будинку 1940 року народження отримала опіки тіла (15-20%) та верхніх дихальних шляхів.
Читайте також: У Яворові вандали пошкодили візерунки, які увійшли в Книгу рекордів України (ФОТО)
Потерпілу госпіталізували в хірургічне відділення Рудківської районної лікарні. Постачання газу до будинку припинено.
Додамо, що забороняється: 
Юлія Василина
----------
2019-04-30
У Яворові вандали пошкодили візерунки, які увійшли в Книгу рекордів України (ФОТО)
Невідомі намалювали графіті на яворівських візерунках
Яворівський розпис прикрашає металеву огорожу недіючого заводу «Кінескоп», що на вулиці Лесі Українки.
Про це повідомляє місцеве видання «Яворівський голос. Плюс».
Нагадаємо, що 4 листопада 2016 року в місті Яворові Львівської області керівник Національного реєстру рекордів України Лана Вєтрова (Київ) зафіксувала найдовший «яворівський розпис», здійсненим молодими ентузіастами. Довжина розпису – 154,4 м, висота – 2 м, загальна площа – понад 300 м кв.
Читайте також: У Бориславі пояснили, чому воду містянам тепер подають погодинно
Яворівський розпис – це український народний промисел, який виник у XVIII столітті на території сучасного Яворівського району Львівської області – центрі збуту розмальованих виробів із дерева.
Юлія Василина
----------
----------
2019-05-01
Шквальний вітер, підйом рівня води у річках: На Львівщині попередили про негоду
Рятувальники оголосили штормове попередження
На Львівщині завтра, 2 травня, очікують підвищення рівнів води на річках басейнів Дністра на 0,2-1,0 м. Головне управління ДСНС України у Львівській області оголосило про жовтий рівень небезпеки: пориви західного вітру місцями сягатимуть 15 – 20 м/с, можливі також зливи та град.
Як повідомляв Galnet раніше, синоптики Львівського обласного центру з гідрометеорології зазначили, що найближчими днями погода в регіоні буде щедрою на дощі. Сподіватися на прихід справжньої теплої весни теж поки що не варто: денні температури сягатимуть максимальної позначки +19°C, а вночі – до +10°C.
Читайте також: Трускавець, Стебник та частина Дрогобича завтра залишаться без води
Нагадаємо, 28 квітня на території Львівщини лютувала негода: окрім злив, подекуди випав град. Від примхливої погоди постраждали жителі Трускавця, Золочева та району, Червонограду. 
Мар'яна Галькович
----------
2019-05-01
Як вибрати косметику, яку не тестують на тваринах: покрокова інструкція
Найзручніший спосіб – це звертати увагу на маркування
Як раніше писав Galnet, 24 квітня, у всесвітній день захисту лабораторних тварин, активісти «Екологічної платформи» у Львові закликали людей бойкотувати продукцію, яку тестують на тваринах.
Щоб навчитись розпізнавати таку продукцію, Galnet поспілкувався із учасницею «Екологічної платформи» Оксаною Кнехт.
Перший крок, який потрібно зробити – це подивитись чи є на етикетці відповідне маркування: з кроликом, або з паростком, наприклад.
«Ті, що з кроликом означає, що засіб не тестувався на тваринах, але він може містити сировини тваринного походження. Якщо є паросток, то – не тестувався і не містить такої сировини. Всього є 6 чи 7 офіційних таких маркувань від різних організацій. Але деякі виробники ставлять самовільно вушка, кроликів чи мишок. Власне, не всі маркування є офіційними.», – пояснює активістка.
Також можливі надписи.
Другий крок – перевірити це маркування в офіційних списках організацій: «PETA» або «CCF».
«Варто перевіряти чи є цей виробник у списках організацій. Переконатись чи він законно використовує таке маркування.», – доповнює Оксана.
Поетапна інструкція, як користуватись «PETA».
Третій крок: варто розрізняти походження сировини, з якої складається продукт.
«Найпоширеніші сировини тваринного походження: бджолиний віск, колаген, ланолін, кармін (червоний барвник). Проте, той самий колаген може бути вироблений із пшениці. Якщо в складі є речовина, яка може бути, як тваринного походження так і рослинного, якщо виробник сам не вказує, яка це сировина, можна зателефонувати на гарячу лінію цього виробника»
Проте, за словами Оксани цей варіант – малоймовірний, адже дзвінки часто ігнорують.
«Зазвичай зараз кожен виробник зацікавлений, щоб вказати таку інформацію у себе на сайті, щоб людям було зручно у них купувати. Тому що, дедалі більше людей обирає етичне споживання. Однак, деякі виробники досі цього не роблять. Якщо у магазині треба щось купити, а інформації на товарі немає, то варто самостійно перевірити.» , – підсумовує активістка.
Ольга Головчин
----------
2019-05-01
Львівські стронгмени забрали всі золоті нагороди на Чемпіонаті України (ФОТО)
На змаганнях у Києві брало участь 60 учасників з 15-ти міст України
Турнір відбувався у трьох категоріях: спортсмени вагою до 95 кг, до 110 кг та 110+, повідомляє прес-служба ЛМР. Перенесення велетенського коромисла, підйом колоди, підйом гантелі та, навіть, кантування гігантської покришки не стали перешкодою для львів’ян.
Розпочав переможну ходу Микола Василюк, який впевнено обійшов своїх суперників і за підсумками очолив турнірну таблицю. Підхопивши ініціативу у вищій ваговій категорії, Юрій Огоновський здобув перемогу у 4 вправах із 5-ти, що забезпечило йому не лише чемпіонство у загальному заліку, а й виконання нормативу «майстер спорту України».
Читайте також: «Шукала роботу, заходила в кожну перукарню»: як перукарка зі Львівщини стала найкращим барбером у Португалії
«Перемогою стало безперечне лідерство у надважкій ваговій категорії Павла Кордіяки, який підняв над головою кубок чемпіона України, тим самим у загальному командному заліку не залишивши шансів таким відомим збірним Києва, Чернівців, Вінниці, Сумщини та Кривого Рогу», — каже президент федерації стронгмену України Сергій Конюшок.
Юлія Василина
----------
2019-05-01
У Львові двоє дітей отруїлися чадним газом
Квартира обладнана газовою плитою і газовою колонкою
Подія сталася 30 квітня близько 19:30 по вулиці Роксоляни, 87. Чадним газом отруїлися троє місцевих мешканців, з них 2 дітей (2004 та 2007 року народження). Потерпілих госпіталізовано до ОКЛ та МДКЛ.
Про це повідомляє Департамент з питань цивільного захисту Львівської ОДА.
Подачу газу до квартири припинили.
Читайте також: У Львові від чадного газу померла відома мисткиня
Додамо, що отруєння чадним газом в холодну пору року непоодинокі. У зв’язку із перепадами атмосферного тиску під час коливання температури повітря порушується тяга в димових і вентиляційних каналах, що негативно впливає на роботу газового і пічного обладнання.
Щоб цього не трапилося, потрібно дотримуватися таких правил:
 
Юлія Василина
----------
2019-05-01
За плагіат у науковій роботі хочуть позбавляти наукового ступеня
Таким чином Міністерство освіти та науки України хоче боротися за дотримання академічної доброчесності
У МОН хочуть позбавляти наукового ступеня за плагіат чи будь-які фальсифікації у дисертаціях. Відповідний проект винесли на громадське обговорення, повідомляє Національне агентство із забезпечення якості вищої освіти.
Проект визначає процедуру оскарження та скасування рішення про присудження наукового ступеня, якщо у дисертації знайшли плагіат, фабрикацію, фальсифікацію, порушення академічної доброчесності чи інші порушення під час публічного захисту наукових досягнень.
Читайте також: Як виглядав Львів 35 років тому: архівні фото
Якщо у науковій роботі знайдуть порушення, то справу відправляють до спеціалізованої вченої ради, де можуть повністю або частково скасувати науковий ступінь. Також можуть притягнути до відповідальності автора наукової роботи, наукового керівника, рецензентів та опонентів, які дали позитивну оцінку роботі. 
Свої зауваження і пропозиції Національне агентство із забезпечення якості вищої освіти просить надсилати до 19 травня 2019 року на електронні адреси: discussion@naqa.gov.ua та mruga@mon.gov.ua. 
Мар'яна Галькович
----------
2019-05-01
Львів’ян просять підписати петицію про порятунок стадіону «Торпедо»
До кінця збору підписів петиції про збереження і відновлення стадіону залишилось 2 дні
Сергій Івах 4 березня 2019 року зареєстрував електронну петицію «Збережемо та відновимо стадіон Торпедо!». Вона має на меті привернути увагу міської ради Львова до закинутого стадіону на Золотій, 40а.
«Я зареєстрував петицію «Збережемо та відновимо стадіон Торпедо!», щоб громада Львова висловила свою чітку позицію щодо необхідності збереження та відновлення стадіону «Торпедо», – зазначив у скарзі автор.
Наразі петиція набрала 265 підписів. Для того, щоб її розглянула міська рада, необхідно щоб цей документ підписали ще 235 осіб.
Читайте також: Підпрацьовую «наркографітчиком»: у Львові оштрафували чоловіка за надпис на будинку
Нагадаємо, що станом на сьогодні стадіон є у власності ПАТ АКБ банку «Львів». Тут тренуються три футбольні школи, а також діти з інших спортивних секцій. Щоб діти могли тут займатися спортом, батьки і тренери ціною власних коштів та часу підтримують задовільний стан футбольного поля. Львівські депутати підтримали рішення про викуп стадіону «Торпедо», вартість якого банк обіцяв не піднімати до 1 травня (7,5 мільйонів гривень), проте у міськраді виникли сумніви щодо справедливості ціни стадіону, тому справа знову розтягнулась на невизначений термін.
Карина Ляшенко
----------
2019-05-01
«Шукала роботу, заходила в кожну перукарню»: як перукарка зі Львівщини стала найкращим барбером у Португалії
Українка змогла обійти понад 130 конкурентів на єдиному у Португалії змаганні чоловічих перукарів
Галина Бучин-Дякун ніколи й уявити не могла, що матиме таке звання, ба більше: жінка ніколи не мріяла про такий фах. Та за своєю спеціальністю «телерадіоапаратура і техніка» у 90-х Галина роботи так і не знайшла, тож погодилась на вмовляння матері, теж перукарки, і пішла опановувати ремесло. На початку «нульових» галичанка покинула рідну Лопушанку Хомину, що на Старосамбірщині, та разом зі своїм чоловіком подалася шукати кращої долі до Португалії. 
Декілька перших років Галина виконувала різну роботу: працювати перукарем заважав мовний бар'єр. Згодом мову трохи підівчила і знову взяла до рук ножиці:
– Я знайшла собі роботу у жіночій перукарні. Пропрацювала там 2,5 роки, а тоді власниця закрила її. Тоді довелося знову шукати роботу: я заходила в кожну перукарню, залишала свої контакти і в один день мені передзвонили, сказали, що є робота чоловічим перукарем. І я вирішила спробувати.
З тих пір ось уже 14 років Галина працює у тій самій перукарні. Цьогоріч майстриня вирішила спробувати свої сили в єдиному португальському конкурсі для барберів:
– Участь у конкурсі брали 140 перукарів, – каже у коментарі Galnet Галина, – А сам конкурс відбувався в три етапи, після кожного з них учасників ставало менше, а у фіналі залишилося всього 20 майстрів.
Читайте також: 85-річний львів’янин зійшов на Говерлу за 4 години
Хвилювань, за словами жінки, було багато. Не заспокоювало й те, що моделлю вона обрала свого постійного клієнта:
– То не є так легко, як виглядає. Це велике навантаження і нерви.
Зізнається Галина й у тому, що не надто вірила в успіх у конкурсі: сподівалася хоча б бути десь посередині. Але вірили у неї рідні, а ще – керівник:
– Коли я повернулася після першої спроби і показала йому фотографію своєї роботи, він сказав, що я буду у п’ятірці найкращих. А коли їхала на фінал, казав, що я переможу. Сеньойор Освальдо в мене завжди вірив.
Читайте також: Винахід львівських школярок увійшов до десятки найкращих в Україні у конкурсі Diamond Challenge
Як винагороду найкраща чоловіча перукарка Португалії отримала старовинне барберське крісло, ціною понад 3 тисячі євро, сторічну машинку для стрижки та багато різних косметичних засобів, які потрібні у роботі перукаря. Крісло Галина встановила у тому ж таки салоні, де працює, а про свої професійні мрії говорить скромно:
– Я б хотіла давати уроки, вчити когось – мені це подобається. А ще, у майбутньому, я б хотіла відкрити свою перукарню. 
Чи переїде її сім’я колись жити на Батьківщину – говорити Галина не береться, мовляв, різне може трапитись. А от місце, куди точно не повернеться, називає впевнено:
– Якщо б мені зараз сказали йти працювати в жіночу перукарню – я б не пішла. Чесно кажучи, жінки набагато примхливіші. Я працювала з ними багато років: тут 2,5 роки, в Україні теж більше з жінками працювала. Чоловіки ж більш вдячні, вони не будуть розказувати, що то не так, а то не сяк.
Мар'яна Галькович
----------
2019-05-01
Новий президент, тарифи на газ та продаж алкоголю у Львові: що змінилося з 1 травня
А також зміни відбулись в освіті і спорті 
У останній день квітня на брифінгу Центральної виборчої комісії, голова комісії Тетяна Сліпачук повідомила, що шоумен з великим відривом випередив Петра Порошенка у другому турі президентський виборів:
«Кількість голосів виборців поданих за кожного кандидата: Зеленський Володимир – 13 541 528 голосів, Порошенко Петро – 4 522 450 голосів виборців», – відзвітувала Тетяна Сліпачук.
Згідно з українським законодавством, інавгурація новообраного президента повинна відбутися впродовж травня.
Докладніше читайте ТУТ
Із 1 травня в Україні діятиме нова ціна на газ для населення і теплової генерації – 8247 гривень за тисячу кубометрів (раніше було 8550 гривень). Це рішення в кінці квітня затвердив Кабінет міністрів і НАК «Нафтогаз України». Водночас «Нафтогаз» підвищив ціни на природний газ для промислових споживачів та інших суб’єктів господарювання. Якщо порівняти з квітнем 2019 року, то травневі ціни збільшать на 5,2-11,5%.
Прес-служба «Нафтогазу» зазначає, що цей механізм передбачає наступний підхід до формування ціни: якщо ринкова ціна газу для промислових споживачів нижча за встановлену у постанові КМУ від 19.10.18 №867, ціна для населення відповідно знизиться. Якщо ж ринкова ціна газу для промисловості зросте понад визначений урядом рівень, то ціна для населення залишиться на цьому рівні.
З метою усунення порушень громадського порядку у нічний час доби та зменшення кількості злочинів, скоєних у стані алкогольного сп’яніння, міською радою було прийнято ухвалу «Про неприпустимість здійснення торгівлі алкогольними, слабоалкогольними напоями та пивом у тимчасових спорудах». Відтак, з 1 квітня 236 тимчасових споруд міста Львова повинні були припинити торгівлю алкогольним і слабоалкогольними напоями.
Детальніше про це Galnet розповідав ТУТ
З травня 2019 року розпочнуть роботу територіальні органи державної служби освіти. Експертна група перевірятиме якість освіти у львівських школах. Раніше це робили у формі атестації, а тепер атестацію замінить аудит. Він охоплює освітнє середовище, систему оцінювання учнів, педагогічну діяльність працівників закладу, його управлінські процеси.
З травня 2019 року до липня 2020 року, в період безпосередньої підготовки до Олімпійських Ігор, буде реалізована програма підтримки претендентів на участь в ХХХІІ Літніх Олімпійських Іграх та XVI Літніх Паралімпійських Іграх. Щомісяця 25 спортсменів отримуватимуть по 10 тисяч гривень. Це слугуватиме допомогою у підготовці до змагань і мотивацією для тренування конкретно у Львові.
Карина Ляшенко
----------
2019-05-01
Підпрацьовую «наркографітчиком»: у Львові оштрафували чоловіка за надпис на будинку
Чоловік розмальовував фасад будинку рекламою наркотиків
Про це повідомляє Патрульна поліція у Львівській області.
30 квітня, під час патрулювання на вулиці Кульпарківській, екіпаж патрульної поліції побачив чоловіка, який наносив на фасад будинку надпис, ймовірно рекламу наркотиків. Тим часом дівчина фотографувала надпис. Патрульні підбігли до них та не дали втекти з місця події. В ході розмови, чоловік визнав, що підпрацьовує «наркографітчиком». З собою він мав п'ять балончиків з аерозольною фарбою.
Читайте також: У Яворові вандали пошкодили візерунки, які увійшли в Книгу рекордів України (ФОТО)
Осіб привезли до Франківського відділу поліції та передали дільничному офіцеру. Також на чоловіка склали протокол за ст 152 КУпАП (Порушення державних стандартів, норм і правил у сфері благоустрою населених пунктів, правил благоустрою територій населених пунктів) – 340-1360 гривень.
Юлія Василина
----------
----------
2019-05-02
763 роки Львову: завтра почнуться святкування Дня міста
Протягом трьох днів святкування, з 3 до 5 травня, у Львові будуть концерти, майстер-класи, сніданки-дискусії і ретро-вечірки
Вперше після реконструкції буде відкритий дворик Ратуші, повідомляє прес-служба ЛМР. А на Сихові відбуватиметься світлове шоу, різні вистави.У парку культури ім. Б. Хмельницького вперше проходитиме Retro Lviv Festival.
«Кожного дня святкування Дня міста можна починати зі сніданків з відомими істориками. Ми будемо розбиратися що таке насправді бути львів’янином, і як це бути львів’янином. Також говоритимемо про життя містян на початку 20-го століття. Запрошуємо ввечері взяти участь у ретро-вечірці і просто гарно провести час. Хочу усіх заохотити одягати ретро-одяг, у п’ятницю на відкриття нашого міського святкування «Львів у стилі ретро», адже буде проводитися конкурс, і людина, яка прийде в ретро-одязі, отримає дуже гарний цінний подарунок від Львівської міської ради”, — розповіла Наталія Бунда, директор департаменту розвитку ЛМР.
Цьогорічний День міста стане музичним Днем міста, адже впродовж трьох днів на площах Львова виступатимуть музичні гурти, колективи, хори та оркестри. Серед них гурт «Wszystko», вокальна формація «Піккардійська терція», інструментальний гурт «Rockoko», академічний симфонічний оркестр «INSO-Львів», Lviv Jazz Orchestra, переможниця конкурсу «Голос країни 2019» Оксана Муха та багато інших.
Читайте також: «Тут моя країна, і на чужині я полюбив її ще більше». На Львівщину повертаються хлопці, щоб служити в армії
Окрім музичних програм, будуть відбуватися сніданки-дискусії та ретро-вечірки у різноманітних локаціях міста.
«Це вже є традиція Дня міста, коли снідаємо і дискутуємо на різні цікаві теми. Цього року запрошені до участі у сніданках та вечірках Львівський національний літературно-меморіальний музей І. Франка та Палац культури ім. Г. Хоткевича. Один із сніданків відбудеться у дворику Ратуші», — додають в управлінні культури.
Традиційна міська хода з театралізованою передачею ключів від Львова пройде центром міста 4 травня об 11.00 год.
Детальна програма святкування на facebook-сторінці управління культури ЛМР.
Юлія Василина
----------
2019-05-02
Львівський підприємець розповів, чим загрожує заборона продавати алкоголь у МАФах
Припинити продавати алкогольні, слабоалкогольні напої і пиво МАФи повинні були до 1 травня, повідомляє прес-служба ЛМР
Відповідну ухвалу прийняли на засіданні сесії ЛМР 4 квітня. МАФів у Львові 236. Підприємці такою забороною незадоволені. Кажуть, що у них будуть великі збитки і доведеться звільняти деяких працівників. Бізнесмен, який погодився розповісти про підводні камені ухвали. Проте, називати своє ім’я у цілях безпеки чоловік відмовився.
«Закон прийнятий з багатьма помилками. Кажуть, що це тиск відомої мережі міні-маркетів у Львові. Нібито вони на цьому місці хочуть зробити свої магазини. Закон прийняли 4.04. І дали підприємцям, що в списку і не тільки, місяць, щоб допродати алкоголь. У список попали магазини, які продають виключно алкоголь, продуктові магазини що продають алкоголь. У бари та «розливайки» пива принесли листи щастя (листи з попередженням що з 1.05 продаж всього алкоголю заборонений), а це у барах більш як 35-40% від заробітку. «Розливайки» з пивом закриються, адже це їх прямий заробіток, а бари і кафе позвільняють персонал, бо вибору немає. Підприємці платять податки, ліцензії але це не важливо. Всім забороняють. Цей закон небезпечний як для підприємців, так і для найнятих працівників», – розповів підприємець.
Власники МАФів вже написали декілька петицій. Одна з них набрала необхідну кількість голосів, тож її мають розглянути на найближчому засіданні сесії ЛМР. Також бізнесмени подали до суду з вимогою скасувати ухвалу. Перше підготовче судове засідання заплановане на 14 травня 2019 року об 11:30 годині.
Читайте також: У Львові власника квартири на Лемківській оштрафують за «шпаківні»
Сьогодні, 2 травня, у приміщенні Личаківської районної адміністрації відбудуться збори підприємців, які проти цієї ухвали. Там вони мають спланувати свої подальші дії. Журналіст Galnet також буде на цій події. Найгловніші тези зі зустрічі читайте у матеріалі завтра, 3 травня.
Андрій Теплий
----------
2019-05-02
У Львові вперше проведуть «Ігри Героїв» для поранених воїнів
«Ігри Героїв» – це всеукраїнські кросфіт-змагання для поранених воїнів АТО/ООС та людей з інвалідністю
Мерія міста пообіцяла допомогти з організацією змагань. Про організацію змагань, які відбудуться у Львові 30 червня, мер міста поговорив з одним із організаторів «Ігор Героїв», найсильнішим адаптивним кросфіт-атлетом України Романом Линдовим. 
Загалом, участь у змаганнях візьмуть 14−16 атлетів з інвалідністю. Буде 5 команд по два учасники – діючих військових або ветеранів.
Читайте також: У Львові власника квартири на Лемківській оштрафують за «шпаківні»
– Це круто, бо дуже багато людей беруть участь у таких змаганнях, можна залучити молодіжні колективи. Змагання триватимуть впродовж 3−4 години. Швидко, інтенсивно, заряджаюче, – наголосив Роман Линдов.
Нагадаємо, головною метою змагань є психологічна та фізкультурно-спортивна реабілітація, соціальна адаптація людей з інвалідністю, впровадження та поширення спортивного руху серед молоді, мало захищених та соціально вразливих верств населення.
Юлія Василина
----------
2019-05-02
У Шегинях затримали росіянина, який незаконно переправляв за кордон пакистанців
За цю справу взялась прокуратура Львівської області
За процесуального керівництва прокуратури Львівської області, слідчі Нацполіції, спільно з працівниками Державної прикордонної служби України, у ніч з 23 на 24 квітня, затримали 34-річного громадянина Російської Федерації, який організував схему незаконного переправлення до Польщі чотирьох громадян Пакистану.
Андрій Теплий
----------
2019-05-02
У Львові власника квартири на Лемківській оштрафують за «шпаківні»
Нещодавно Інспекції ДАБК у м. Львові стало відомо, що в одній з квартир у будинку на Лемківській, 9а зводять надбудову без дозвільних документів 
«Цей будинок отримав містобудівні умови ще у квітні 2013 року, проте зараз там незаконно з’явились «шпаківні», які я побачив і передав інформацію ДАБІ. Ці «шпаківні» стрімкими темпами почали будувати кілька місяців тому», – розповідає начальник управління архітектури та урбаністики ЛМР Юліан Чаплінський.
На 9-поверховому будинку з’явились дві додаткові капітальні споруди розміром 9х12 м і висотою орієнтовно 3,3 м.
«Під час перевірки ті, хто будував, не представили жодних дозвільних документів. Ці будівлі зведені з газоблоків, мають повноцінний дах, на одній будівлі проведені роботи з оздоблення, інша тільки обшита пінопластом. Більше деталей ДАБК знатиме після повторної перевірки», – розповідає керівник юридичного відділу Інспекції Державного архітектурно-будівельного контролю м. Львова Святослав Кіндратів.
Читайте також: У міськраді пояснили, чому раніше не зносили скандальні забудови у Львові
Наразі Інспекція ДАБК наклала на ОСББ будинку санкції у вигляді штрафу на 710 770 гривень, видала приписи про зупинення виконання будівельних робіт, а також про усунення порушення законодавства у сфері містобудівної діяльності та найближчим часом накладе штрафні санкції на голову ОСББ – орієнтовно 17 тис. гривень. У разі невиконання таких приписів Інспекція видасть наказ на демонтаж цих будівель, а якщо і такий припис не буде виконаний, Інспекція звертатиметься до суду для примусового виконання демонтажу.
Проте з цим не погоджується голова ОСББ Бойко Григорій Богданович. Він стверджує, що будівлі на даху – це сонячні батареї, які він встановив згідно з рішенням районної ради:
«Зрозуміло, що для батарей, які займають більше 100 кв. м площі, згідно з проектом ми збудували вітрозахист. Інспекція архітектурно-будівельного контролю не має жодного відношення до сонячних батарей. Більш як півроку назад, ще до початку будівництва, я отримав відповідне рішення районної ради та погоджений проект від Обленерго, маю проект від архітектурної компанії, яка має ліцензію на роботу і проект від інженерної компанії, яка займається встановленням батарей».
Тому пан Григорій подав до суду і чекатиме на його рішення.
Головний архітектор Львова Юліан Чаплінський нагадав, що найбільш поширеним є так званий побутовий вандалізм: заміна вікон, засклення і розширення балконів на історичних будинках, зведення прибудов у подвір’ях. За такими порушеннями пильно слідкує Інспекція ДАБК:
«Я хочу звернутись до всіх охочих робити незаконні забудови. Львівська ДАБК дійсно працює, штрафує, гостро наказує, і змінювати цю політику не збирається», – наголошує пан Юліан і закликає небайдужих львів’ян дзвонити на гарячу лінію міста, якщо вони помітили споруди, в законності яких виникають сумніви.
Читайте також: Те, що ви могли не знати про львівський «Океан» на Володимира Великого
Карина Ляшенко
----------
2019-05-02
Закордонний паспорт та ID-картка подорожчають: на скільки львів’янам доведеться платити більше
Постанова набуває чинності з 1 липня
«Кабінет Міністрів України вніс зміни до додатку постанови 770 від 2 листопада 2016 року щодо вартості адміністративних послуг, а саме закордонних та внутрішніх українських паспортів. Постанова набирає чинності з 1 липня 2019 року», – коментує речник ГУ Державної міграційної служби у Львівській області Леся Паньків.
Вартість виготовлення паспорта включає у себе вартість адміністративної послуги та вартість бланку.
Читайте також: За незаконне використання поліцейської символіки штрафуватимуть на 17 тисяч гривень
Закордонний паспорт у звичайному режимі (20 робочих днів) – 682 грн (356,32 грн вартість адмінпослуги та 304,32 коп вартість бланка), раніше 557,32 грн; терміновий – (7 робочих днів) 1008,32 коп (704 грн вартість адмінпослуги та 304,32 коп вартість бланка), раніше 810,32 грн.
Внутрішній паспорт ID-картка у звичайному режимі (20 робочих днів) – 318 грн (126 грн вартість адмінпослуги та 192 грн вартість бланка), раніше 279 грн; терміновий – (10 робочих днів) 444 грн (адміністративна послуга 252 грн і вартість бланку 192 грн), раніше 366 грн.
Ольга Головчин
----------
2019-05-02
Завтра у Львові можна безкоштовно послухати органи, які не звучали сто років
Органи в Латинському Катедральному соборі перебували на реставрації
3 травня у Латинській Катедрі відбудуться органні концерти. Звучатимуть шедеври доби бароко і класицизму у виконанні видатного польського органіста профсора Віктора Лияка. Музикант спільно із Львівським камерним оркестром «Академія», концертмейстром якого є Артур Микитка, під диригуванням професора Ігоря Пилатюка, виконає два органні концерти Георга Фрідріха Генделя, а також Концерт C-dur Hob. XVIII:1 Йозефа Гайдна. Про це пише пре-служба ЛМР.
Для цього виняткового концерту оживе малий орган, якому 19 століть, встановлений у пресбітерії Львівської Катедри. Інструмент відреставрували восени 2018 року. Реставраційні роботи виконав органмістр Бернард Терман під наглядом польського експерта професора Віктора Лияка. Водночас, під керівництвом Павла Садлея, спеціалісти відреставрували органний корпус та балкон.
Читайте також: Закон про мову: Найближчі 3 роки за порушення не каратимуть
Орган в пресбітерії в значній мірі є витвором львівського органмістра Яна Слівінського (або Слівінского), який було створено в 1896 — 1897 роках на замовлення катедральної капітули, — до такого висновку дійшов професор Віктор Лияк. «Для будівництва органу використано віндлади і дудки, котрі залишилися від восьмиголосого позитиву, що раніше знаходився на цьому ж місці, побудованого, мабуть, Романом Духеньським у тридцятих роках XIX ст. Інструмент розміщено на балконі, виконаному за проектом Фердинанда Маєрського з Перемишля. Автор органного проспекту невідомий», — додає експерт.
Меломани, які відвідають Львів 3 травня, матимуть можливість послухати концерт двічі — вранці об 11.15 год., і ввечері о 19.15 год. Слухачі отримають також CD-диск із записами наживо творів у виконанні проф. Віктора Лияка та Львівського камерного оркестру «Академія». Музичні CD-диски також можна буде придбати у головному офісі Інституту «Полоніка» у Варшаві.
Вхід на обидва концерти є безкоштовним.
Читайте також: «В Україні умови для неповносправних людей – не гірші, ніж у Європі!» – паралімпійська чемпіонка зі Львова
Марічка Курило
----------
2019-05-02
Трамваї №1, 7 та 9 змінюють свій рух: нова схема
З 13 травня трамваї курсуватимуть по-новому
Про це Galnet повідомив керівник відділу розвитку ЛКП «Львівелектротранс» Ігор Могила. Нова схема руху трамваїв №1, 7 та 9:
Трамвайний маршрут №1: «Залізничний вокзал – вул. Бандери – вул. Дорошенка – Погулянка» та у зворотному напрямку;
Трамвайний маршрут №7: «вул. Татарбунарська – вул. Шевченка – вул. Підвальна – вул. Личаківська – вул. Пасічна» та у зворотному напрямку;
Трамвайний маршрут №9: «Залізничний вокзал – вул. Вітовського – вул. Франка – вул. Хмельницького – вул. Замарстинівська – вул. Торф’яна».
Читайте також: За незаконне використання поліцейської символіки штрафуватимуть на 17 тисяч гривень
Проте, з 13 травня буде перекрито для ремонту наступну частину площі Двірцевої і кінцеву зупинку трамвайних маршрутів №1, 4, 6 та 9 із «Залізничного вокзалу» перенесуть до «ТРЦ Скриня».
«Також у зв’язку з тим, що триває ремонт вулиці Замарстинівської, трамвайний маршрут №9 поки немає змоги курсувати до вулиці Торф’яної, а буде курсувати до вулиці Миколайчука. Відповідно, він повністю дублюватиме трамвайний маршрут №5. Тому з 13 травня і до завершення ремонтних робіт на вулиці Замарстинівській трамвай №5 призупинить роботу», – розповів Ігор Могила.
Ольга Головчин
----------
----------
2019-05-03
День міста доведеться святкувати під парасольками – синоптики
Погода у Львові на святкові вихідні не обійдеться без дощів і навіть гроз
У суботу, 4 травня, слід очікувати короткочасних дощів і гроз, вдень подекуди буде град. Вранці слабкий туман, температура вночі коливатиметься від +3⁰С до +8⁰С, вдень +9-12⁰С.
5 травня – хмарно, дощі, температура вночі +4-9⁰С, вдень +9-14⁰С.
6 травня буде хмарно з проясненнями, вночі йтиме помірний дощ, у горах подекуди з мокрим снігом. Температура вночі +1-6⁰С, вдень +7-12⁰С.
Читайте також: Цієї неділі у Львові запрацює дитяча залізниця
Загалом, травень, останній весняний місяць, часто характеризується мінливістю погодних умов. Для нього притаманні властивості як весняного так і літнього сезонів. Перехід середньої добової температури повітря через +15° в бік її підвищення спостерігається зазвичай 24-29 травня. Варто зазначити, що незважаючи на значне підвищення денної температури повітря, вночі та вранці на поверхні ґрунту та місцями в повітрі, в окремі дні, ймовірні заморозки. З небезпечних явищ погоди також можуть спостерігатись: активна грозова діяльність, зливи, град, шквали та сильні вітри, дуже сильні та тривалі дощі. З настанням теплого періоду (друга частина місяця) та в періоди стійкої, без опадів, погоди підвищується рівень пожежної небезпеки до надзвичайної, а отже, і ризики пожеж в екосистемах.
Читайте також: Забіг, лекторій та бульбашкове шоу. Шевченківський гай запрошує на святкування Великодня
Карина Ляшенко
----------
2019-05-03
Юні журналісти зі Львова посіли 3 місце на Міжнародному конкурсі учнівських медіа
У конкурсі, який відбувався у Миколаєві, брали участь 600 редакційних колегій, які представили 2087 робіт
На двадцять друге за рахунком змагання, організоване Національною спілкою журналістів України, подали свої доробки редколегії університетів, коледжів, приватних і державних шкіл.
«Планета 85», – так називається газета, яку вчитель ліцею ім. Василя Симоненка Ігор Боршовський видає разом зі своїми учнями:
«Ми робимо все можливе для популяризації гуртка у школі – беремо участь не тільки у міжнародних, а і у львівських журналістських конкурсах. Газета поширюється, школярам стає цікаво і вони приходять до нас. Залишаються найстійкіші, адже є певні вимоги, яких вони повинні дотримуватись. І хоча це всього лише шкільна журналістика, фундамент закладати завжди найважче», – розповідає Galnet керівник гуртка.
Читайте також: У Львові приймають на утилізацію відпрацьовані лампи і батарейки: де здавати
Раніше газета виходила щомісяця, проте зі збільшенням штату юних журналістів виникла необхідність збільшити періодичність видання – тепер воно виходить раз на 2 тижні. Над журналістським проектом працюють 10 активних дописувачів. Є розподіл обов’язків і рубрикація: редакторка (учениця 11 класу Анастасія Мачита) пише на мотиваційні теми, є 2 заступниці редакторки (учениця 9 класу Христина Долинська і учениця 5 класу Софійка Сеник), є учні, які пишуть про популярну і рекомендовану літературу, музику, фільми, є також рубрики про шкільні події. Тираж газети – у середньому до 200 примірників, її навіть купляють інші учні школи.
«Ми живемо тим, що робимо. Це на абсолютно добровільній основі, а двері до нас завжди відчинені – учні приходять і йдуть за бажанням. Ті, хто залишаються, здобувають перемоги», – запевняє Ігор.
З конкурсу школярі приїхали з купою позитивних емоцій, дипломом і кубком.
Нагадаємо, Ігор Боршовський є випускником курсів «Дубляж Non Stop», які регулярно відбуваються на базі освітньо-практичної платформи «Media House» (холдинг ТРК «Галичина»).
Читайте також: Media House: як у Львові навчають радіоведучих та акторів дубляжу
Карина Ляшенко
----------
2019-05-03
Завтра у Львові стартує серія безкоштовних тренувань з бігу Open Run Days
У рамках підготовки до 4th Molokiya Lviv Half Marathon розпочнеться серія бігових тренувань Open Run Days
Ціль тренувань – дати змогу всім бажаючим найкращим чином підготуватись до найбільшої бігової події західної України – 4th Molokiya Lviv Half Marathon, який відбудеться 9-го червня.
Спеціальні гості першого ORD – генеральний менеджер Run Ukraine Дмитро Черніцький та міський голова Львова Андрій Садовий.
Тренування проходитимуть по суботах у Стрийському парку о 09:00.
Графік занять:
04.05 – ORD №1
11.05 – ORD №2
25.05 – ORD №3
01.06 – ORD №4
Також 18.05 відбудеться тестовий забіг Long Training, на якому учасники зможуть перевірити рівень своєї підготовки перед майбутнім стартом 4th Molokiya Lviv Half Marathon 9-го червня.
Незалежно від рівня підготовки приходь та бери участь у відкритому біговому тренуванні! Не впусти можливість безкоштовно розвинути свої навички, використовуючи досвід професійних тренерів. На Open Run Days ти завжди серед своїх!
Для тих, хто дуже хоче приєднатися до тренувань, але з певних причин не може, Open Run Days пропонує заочні тренування. Детальніше про це можна дізнатись за посиланням ТУТ. 
Марічка Курило
----------
2019-05-03
За відвагу, безстрашність і готовність стати на захист свого народу: троє військових зі Львова отримали особливі відзнаки
Нагородили військовослужбовців-львів’ян 80-ї аеромобільної бригади
За особисту відвагу, безстрашність та повсякчасну готовність стати на захист свого народу, відданість бойовим побратимам і приклад для наслідування підростаючому поколінню, військовослужбовців-львів’ян 80-ї аеромобільної бригади відзначили ювілейними монетами ім. Короля Данила Галицького та грошовою премією у розмірі 10 тисяч гривень.
Зокрема, відзначили:
Читайте також: На Львівщині військові врятували чоловіка, який мало не втопився у річці
Відзначили військовослужбовців під час урочистої сесії з нагоди Дня міста. Загалом у різних номінаціях нагородили понад два десятки львів’ян. Зокрема, підполковник служби цивільного захисту, начальник сектору зв’язків зі ЗМІ та роботи з громадськістю ГУ ДСНС України у Львівській області Віталій Туровцев отримав відзнаку за мужні, рішучі та професійні дії в порятунку людського життя, постійну готовність протистояти небезпеці й ризикувати власним життям. Директора Львівського національного літературно-меморіального музею Івана Франка Богдана Тихолоза відзначили за творчість та інноваційність у роботі, популяризацію української літератури, активну участь у культурно-мистецькому житті міста. Звання «Почесний громадянин міста Львова»присвоїли: Отцю і Главі Української Греко-Католицької Церкви, Верховному Архієпископу Києво-Галицькому Блаженнішому Святославу, Митрополиту Львівському Православної Церкви України Високопреосвященному Макарію, Почесному Патріарху Православної Церкви України Святійшому Філарету.
Читайте також: «Ми маємо ліцензію, а міська рада, не маючи усіх повноважень, відбирає у нас можливість торгувати». У Львові майже 300 підприємців влаштували збори
Марічка Курило
----------
2019-05-03
У Львові приймають на утилізацію відпрацьовані лампи і батарейки: де здавати
Окрім Львова, еко-бус приїде у Винники
У Львівській міській раді опублікували актуальний список адрес, за якими можна здати на утилізацію відпрацьовані лампи і батарейки. Цього місяця еко-бус побуває у всіх районах міста.
Графік стоянок еко-буса на травень 2019 року виглядає ось так:
Нагадаємо, люмінесцентні лампи приймають в кількості, що не перевищує 10 одиниць.
Читайте також: Як вибрати косметику, яку не тестують на тваринах: покрокова інструкція
Як писав Galnet, раніше у Львівській міській раді заявили, на державному рівні в Україні нема дієвих механізмів утилізації і управління відходами електронного та електричного обладнання. Відтак – використані батарейки Львів відправлятиме до Польщі.
Мар'яна Галькович
----------
2019-05-03
Забіг, лекторій та бульбашкове шоу. Шевченківський гай запрошує на святкування Великодня
5 травня у Шевченківському гаю відбудеться фестиваль «Святкуймо Воскресіння разом»
Це щорічний благодійний фестиваль, який організовують для спільного святкування Великодня. Дійство відбудеться у Шевченківському гаю, де діятимуть близько 15-ти різних майданчиків.
«У рамках цього фестивалю будуть діяти до 15 майданчиків для дітей, молоді та дорослих. Дві сцени: головна та співоче поле для дітей. Розпочинаємо із літургії в церкві Святого Миколая о 11 годині. Опісля о 13:30 відбудеться відкриття головної сцени і почнуть діяти всі майданчики», – розповідає Galnet співкоординатор події Анастасія Янків.
Для наймолодших відвідувачів запланована захоплююча програма із гаївками, бульбашковим шоу та співами. Інтелектуальний майданчик тішитиме цікавими розмовами із такими спікерами, як: отець Тихон Сергій Кульбака, викладач УКУ Юрій Підлісний, учасник «TEDxLviv» та автор «Євангелія для гопників» Андрій Андрушків. Також заплановане «Імпровіз-шоу» – для тих, хто хоче спробувати себе у ролі актора.
Читайте також: У травні планують відкрити частину реконструйованої площі Двірцевої
Батьки зможуть залишити діток із нянями та дитячими аніматорами на сімейному майданчику. У цей час вони матимуть нагоду послухати спікерів, які розповідатимуть про християнські цінності та батьківство.
Також запланований майстер-клас від спільноти «Слінгомами Львова». На ньому будуть показувати, як правильно користуватись слінг-шарфами.
А вже о 14 годині стартує Великодній забіг.
Благодійна мета фестивалю та забігу – збір коштів для людей з вадами слуху; відновлення хірургічного відділення у шпиталі Андрея Шептицького; на стартапи для молоді.
Вхід – благодійний внесок 40 грн.
Окремий внесок за участь у Великодньому забігу (вартість уточнюють).
Читайте також: Ірма Вітовська: Якщо знімати російськомовний контент, то такий, який зруйнує певні стереотипи
Ольга Головчин
----------
2019-05-03
Понад 50 хлопців у лікарні: у Нацгвардії прокоментували отруєння військових
Причину отруєння наразі встановлюють
Днями, у ЗМІ з’явилася інформація, що 29 квітня понад 50 солдатів військової частини 4114 Національної гвардії України Львова отруїлися їжею в їдальні. Щоб з’ясувати, як почуваються військовослужбовці, чим та коли вони отруїлися Galnet звернувся до відповідних служб.
– На сьогодні 57 військовослужбовців перебувають в госпіталі міста Золочів. Стан їхнього здоров’я задовільний, а що стосується аналізів, то ми чекаємо їх результатів від Центру превентивної медицини і тоді вже зможемо щось сказати. На даний момент, чим отруїлися військовослужбовці достеменно не можемо сказати, – розповів керівник прес-служби Західного територіального управління Національної гвардії України підполковник Олег Тіхов.
Читайте також: Купи штахету – врятуй Поморянський замок: львівські активісти запустили благодійну акцію
Він також зазначив, що у день, коли військовослужбовцям стало погано, снідав разом із ними у їдальні. На сніданок тоді подавали картоплю з м’ясом, паску та яйця. Припускає підполковник, що стати зле військовослужбовцям могло від наїдків, які передали з дому. 
– Казати, що вони отруїлися в їдальні ми не можемо, тому що в цій їдальні харчуються декілька сотень військовослужбовців, тобто це було б масове отруєння.
Справа зараз перебуває на контролі у відповідних органів, а для визначення причини отруєння у їдальні військової частини взяли всі необхідні проби: продуктів харчування, готової їжі, води, змиви та інші. 
Мар'яна Галькович
----------
----------
2019-05-04
Жителі Борислава днями залишаться без світла
У ПрАТ «Львівобленерго» повідомили, що відключення планові
У Бориславі з 6 до 17 травня відбуватиметься ремонт електромереж, у зв’язку з чим жителям вулиць Тустановецькій, П.Куліша та С.Петлюри тимчасово припинять послуги з електропостачання.
Отож, планове знеструмлення відбудеться за наступним графіком:
Читайте також: У Бориславі пояснили, чому воду містянам тепер подають погодинно
Андрій Теплий
----------
2019-05-04
Львів’янин став першим українцем, який дістався до Антарктиди автостопом
Андрій Мочурад – журналіст, учасних бойових дій на сході України та мандрівник самотужки дістався Антарктиди
Майже 43 000 кілометрів Андрій подолав самостійно. Для того, аби дістатися місця призначення користувався автостопом та навіть «кораблестопом»: це був журналістський експеримент. Спочатку мандрівник дістався до аргентинського Буенос-Айресу, далі міста Ушуаї, а звідти продовжив подорож до станції «Академік Вернадський»: 
– Я, наскільки мені відомо, перший з українців, хто автостопом і кораблестопом подолав шлях від аргентинського Ушуаї до української антарктичної станції «Академік Вернадський» та острова Лахіль. Це ще кілька десятків кілометрів на південь, – сказав Андрій Мочурад.
Додому мандрівник встиг повернутися на Великдень. Зараз працює над тим, щоб моменти його незвичайної подорожі збереглися на довгі роки: пише книгу та планує створити документальний фільм, матеріал для якого і збирав у Антарктиді. 
Читайте також: 85-річний львів’янин зійшов на Говерлу за 4 години
Вже у травні Андрій планує провести кілька зустрічей та фотовиставку, де розповість про свої надзвичайні пригоди. Більше того, мандрівник готовий провести безкоштовні зустрічі на запрошення охочих.
Мар'яна Галькович
----------
2019-05-04
Львівський школяр отримав від мерії 20 тисяч гривень
Нагороду і гроші учень 11 класу Ліцею № 8 Львівської міської ради, переможець Міжнародної конференції молодих вчених ICYS-2019, яка проходила в місті Куала-Лумпур в Малайзії Дмитро Лопушанський отримав за непересічні досягнення у навчанні та щиру жагу до саморозвитку, креативність і виняткове прагнення до реалізації нових проектів
Цього року хлопець закінчує 11-й клас і планує вступити до вищого навчального закладу тут, у Львові, повідомляє прес-служба ЛМР. Дмитро обрав напрямок комп’ютерних наук.
Читайте також: «Я вже давно мріяла»: школярка із Трускавця рік навчатиметься у США
Нагородив Дмитра сьогодні, 3 травня, міський голова Львові Андрій Садовий. Також під час урочистих зборів мер вручив подяки, дипломи, ювілейні монети ім. Короля Данила Галицького, «Золотий герб міста Львова», відзнаки імені Олени Степанівни, «Почесний знак Святого Юрія», «Орден Лева». Також присвоєно звання «Шляхетна львівська родина», «Почесний громадянин міста Львова» та «Львів’янин року».
Юлія Василина
----------
2019-05-04
Офіси чиновників Львівської ДФС обшукують детективи НАБУ
Обшуки також проводять у низці компаній
Детективи НАБУ та слідчі Держбюро розслідувань проводять обшуки за місцем роботи деяких чиновників облуправління ДФС у Львівській області. Окрім цього, обшуки також відбуваються у низці компаній. Повідомлення про це з’явилося на офіційній сторінці НАБУ у Facebook.
«Слідча дія санкціонована і здійснюється в межах розслідування фактів незаконного формування податкового кредиту з ПДВ, а також незаконного виведення, за винагороду, безготівкових коштів із реального сектору економіки в готівку», – йдеться в повідомленні.
Читайте також: «Ми маємо ліцензію, а міська рада, не маючи усіх повноважень, відбирає у нас можливість торгувати». У Львові майже 300 підприємців влаштували збори
Нагадаємо, 25 квітня Львівська міська рада прийняла у комунальну власність гуртожиток на Виговського, 45-А , де живуть поліціянти, і тепер мешканці можуть кімнати приватизувати.
Мар'яна Галькович
----------
2019-05-04
Львівські трамваї та тролейбуси сьогодні курсуватимуть зі змінами: деталі
Мешканців міста просять із розумінням поставитись до ситуації
Сьогодні, 4 травня, трамваї № 1, 2, 9, а також тролейбуси № 13 курсуватимуть за частково зміненими маршрутами, про це повідомили у ЛКП «Львівелектротранс».
У зв’язку із проведенням масових заходів з нагоди Дня міста Львова, трамвайні маршрути № 1, 2, 9 з 10:00 до 14:00 години не курсуватимуть через площу Ринок. А тролейбусний маршрут № 13 курсуватиме у вказаний проміжок часу лише до ТРЦ «Форум Львів».
Читайте також: День міста доведеться святкувати під парасольками – синоптики
Зокрема, трамваї № 1 та № 9 об’їжджатимуть площу Ринок вулицями Підвальною й Городоцькою, а трамваї № 2 – вулицею Вітовського.
Мар'яна Галькович
----------
2019-05-04
Приходьте сім’ями. Львів’ян запрошують на Весняний благодійний сімейний вікенд в стилі ЕКО
Збирають гроші на закупівлю лікувальної суміші для дітей з вадами розвитку шлунково-кишкового тракту, захворюваннях печінки та жовчно-вивідних шляхів для дітей 2-го хірургічного відділення в ОДКЛ на вул. П. Орлика
Вікенд організовує Міжнародний Благодійний Фонд «Здоров'я в твоїх руках». Подія відбудеться у неділю, 9 травня, у Стрийському парку на верхній алеї.
Читайте також: «Ми маємо ліцензію, а міська рада, не маючи усіх повноважень, відбирає у нас можливість торгувати». У Львові майже 300 підприємців влаштували збори
На вас чекає еко-забіг, концерт, показ фільму-мюзиклу «Скарб семи пагорбів». Також можна буде покататися на байках і конях.
Детальніша програма тут.
Юлія Василина
----------
2019-05-04
Завтра у Львові молитимуться за місто та його мешканців
Для цього під час відзначення Дня міста представники духовенства різних християнських конфесій молитимуться за Львів і його мешканців
Спільна молитва відбудеться на проспекті Свободи біля фігури Божої Матері.
Читайте також: Львівський підприємець розповів, чим загрожує заборона продавати алкоголь у МАФах
Початок о 15.00 годині. Про це повідомляє прес-служба ЛМР.
Юлія Василина
----------
----------
2019-05-05
Львівська дитяча залізниця відновила свою роботу: як це було
І хоч сезон відкривали в плащах та під парасолями, це не завадило маленьким машиністам, стрілочникам і провідникам показати свою майстерність у залізничній справі
«Вітерець» стартував зі станції Сонячна і прибув на Паркову за розкладом.
Право відправити перший поїзд у цьому сезоні надали кращому черговому по станції Львівської дитячої залізниці 2019 – Василю Хмелю, а кермувати поїздом сьогодні випала честь кращому машиністу року – Андрію Дудку. Цьогоріч до навчально-виробничої практики допустили 569 дітей.
– Наш рух поїздів – це не тільки опановування технічних навичок, а й активний відпочинок. Ми вдосконалюємо програму для дітей. Ознайомлюємо їх із сучасними видами техніки, покращуємо нашу матеріально-технічну базу. Загалом, ми стараємось урізноманітнити нашу поїзну практику, щоб влаштовувати якомога більше культурних заходів, – розповідає начальник Львівської дитячої залізниці Дмитро Іванович Венгер.
Цього літа юні залізничники відвідають схожі гуртки в інших містах України, зокрема в Запоріжжі, а у День захисту дітей візьмуть участь у Х ювілейному з’їзді юних залізничників та побувають у Карпатах.
Читайте також: Заборона продажу алкоголю, отруєння військових та орган: головне за тиждень від Galnet
15-річна Анастасія вже четвертий рік працює на залізниці провідницею. Вона пишається красивою смарагдовою формою і закликає усіх охочих відвідувати гурток:
– На навчанні нам розповідають про будову колії, про локомотиви і поїзди загалом. Хочу, щоб інші діти приходили сюди, тут насправді дуже весело.
Такі слова дівчинки підтверджують й дорослі, які завітали на відкриття. Сьогодні декого з них огортала справжня ностальгія:
– Коли я навчався у 6-7 класах, це 80-ті роки, то працював на Дитячій залізниці стрілочником. Це була дуже цікава і відповідальна робота. Для того, аби нам дозволили працювати, восени, взимку та весною щонеділі ми ходили на навчання. Старші хлопці і дівчата навчалися на машиністів, а молодші – на стрілочників, провідників, старших по станції. Для роботи нам навіть видавали справжню форму залізничників, щоправда, дитячих розмірів, – згадує пан Олег.
Читайте також: «Мойсей» для музею Франка у Львові
Майстер виробничого навчання Ольга Котиньова увесь навчальний рік викладала дітям теорію для того, щоб від сьогодні вони могли успішно працювати.
– Ми слідкуємо за життям наших випускників. Багато з них після гуртка вступають до навчальних закладів залізниці. Я працюю тут 16 років і за час моєї роботи випускники вже стали черговими й машиністами на дорослих залізницях, а своїх дітей все одно приводять до нас, – пишається пані Ольга.
Максим Марич – один із тих, на чий вибір майбутньої професії вплинув гурток юних залізничників: він планує вступати до Львівської філії Дніпропетровського національного університету залізничного транспорту. На дитячій залізниці Максим працює начальником станції:
– Моє завдання – стежити за загальним функціонуванням залізниці: закріплювати й розкріплювати рухомий склад, ставити гальмові «башмаки» на колії і, загалом слідкувати, щоб усе було справним, – поспіхом розповідає заклопотаний хлопець.
Школяреві 16, а гурток він відвідує близько 5 років, цьогоріч він востаннє працюватиме на станції. Поза дитячою залізницею 11-класник займається водним поло та готується до ЗНО.
Пані Оксана, мама 6-класника Єгора, говорить, що її син уже другий рік із задоволенням відвідує гурток. Хлопчик встиг попрацювати і провідником, і помічником машиніста:
– Любить залізницю так, що немає тому меж. Друзів має тут купу. Вони тримають один між одним зв’язок, колегують і поза гуртком. Єгор говорить, що у майбутньому буде залізничником, – розповідає жінка.
Аня та Аліна по черзі працюють дикторкою і провідницею. Обидві навчаються в 5 класі. Аня професійно займається баскетболом, а Аліна полюбляє малювання і танці. На святі дівчатка з хвилюванням, але чітко оголошували про посадку, відправлення та прибуття поїздів. Точнісінько так, як на справжніх сполученнях, де працюють дорослі: двома мовами – національною та міжнародною (звичайно, не без допомоги старших колег).
– Дитяча залізниця – це дитяче обличчя нашого міста. Тут ви завжди побачите усміхнені й допитливі очі, завжди почуєте: «а дайте ще щось нам зробити!». Ми завжди йдемо дітям назустріч. Тут школярі роблять перший крок у справжнє доросле життя, – замислюється Дмитро Венгер.
Карина Ляшенко
----------
2019-05-05
Заборона продажу алкоголю, отруєння військових та орган: головне за тиждень від Galnet
В одній публікації ми зібрали найрезонансніші тексти тижня
У щоденному вирі інформації можна проґавити щось справді важливе. Galnet підготував для читачів підбірку найрезонансніших і найцікавіших матеріалів,опублікованих цього тижня.
Цього тижня на Galnet вийшов перший блог найгнучкішої бабусі України – Надії Куповець-Шаригіної. Вона розповіла як відбувалося святкування Паски близько 90 років тому, на її батьківщині – у центральній Україні.
Школярка із Трускавця перемогла у міжнародній програмі і виборала право рік навчатися в США. 
В одній із військових частин Національної гвардії України Львова понад 50 солдатів отруїлися їжею. Все, що зараз відомо – тут. 
Верховна Рада України ухвалила законопроект про «зелений тариф» із правкою, у якій йдеться про заборону встановлення наземних сонячних електростанцій. Львівський експерт Василь Баб’ячок вважає, що така правка призначена, щоб «обрізати» людям можливість ставити сонячні станції.
Власники МАФів обурені ухвалою, яка забороняє продавати алкогольні, слабоалкогольні напої та пиво. Детальніше про те, що саме їх обурює та як планують обстоювати свої права підприємці розповіли нашій журналістці.
А ще львів’янин став першим українцем, який дістався до Антарктиди автостопом. Незабаром про свою незвичайну мандрівку Андрій Мочурад розповість на зустрічах. 
У львівській Латинській катедрі вперше за сотню років зазвучав орган. Відвідувачі мали нагоду послухати шедеври доби бароко і класицизму у виконанні видатного польського органіста професора Віктора Лияка. Таку можливість зараз маєте і ви:
Галина Бучин-Дякун зі Львівщини з 2001 року живе у Португалії. Там вона займається перукарською справою, а нещодавно навіть стала найкращим чоловічим перукарем. Історія Галини тут. Львівський митець Василь Бабій розповів нашій журналістці, як зумів трансформувати яйце у жіноче обличчя і не тільки. Згадав шкільні роки, радянські будні та багато іншого.
Мар'яна Галькович
----------
2019-05-05
«Мойсей» для музею Франка у Львові
Два роки тому Богдан Тихолоз став таким собі Мойсеєм для Львівського літературно-меморіального музею Івана Франка. І це не просто гучне порівняння – про це свідчать конкретні факти
За його керівництва установа стала однією з наймедійніших в Україні і набагато популярнішою серед туристів та мешканців міста, аніж була до того. Його методи – це нові підходи й практики, а ще – любов до Франка, якою цей чоловік надихає інших. Про перше знайомство з Іваном Яковичем, зміни та перспективні амбіції Богдан Тихолоз розповів у проекті #Люди_дії на Радіо FM Галичина.
Я познайомився з Іваном Яковичем з казок «Коли ще звірі говорили» і «Лис Микита». Але по-справжньому він спокусив мене своїми філософськими працями. Якось у школі задали прочитати твір «Борислав сміється», а в нас вдома саме був 20-томник франкових праць. Я поліз в останній том, у якому є зміст усіх інших, щоб знайти, де саме «Борислав». Та, на щастя, як виявилось пізніше, 20-го тому не було на місці. Був лише 19-й, у якому саме філософські праці. Як тепер пам’ятаю: розгорнув, а там «Що таке поступ?». Гм, – думаю, – цікаво. І почав читати. Уже в процесі з’ясувалось, що окрім цікавих філософських думок, там ще й мова така цікава, галицька. Для мене – хлопця, родом з Черкащини, – вона була трохи дивною, але дуже особливою. Тоді я не знав, чи буду франкознавцем, чи ким я ще буду. У той час я взагалі хотів бути біологом. Та вже тоді зрозумів, що Франко – це дуже крутий дядько, з яким не нудно.
Ви, напевно, будете сміятися, але перше місце, куди я пішов у Львові, як тільки переїхав з Черкащини і вступив до Львівського університету, був музей Івана Франка. Коли я туди йшов, була така типова дощова львівська погода. У мене перший місяць акліматизації від тих дощів волосся вилазило – думав, полисію зовсім (сміється, – авт.). Так от: я прийшов у музей Франка, бо мав велику симпатію до цієї постаті, і для мене Іван Якович відкрився, як якийсь дуже близький і рідний чоловік. У моїх жилах немає жодної краплі франкової крові, але коли я прийшов у музей, у цю родинну віллу, то відчув там справжній франковий дух і дух епохи.
Я взагалі трохи авантюрист за натурою, люблю щось змінювати в житті. Останнім часом споглядаю, що в мене є такі десятирічні цикли змін, які вкладаються у великі Франкові ювілеї. У час одного з таких я дебютував на міжнародному конгресі франкознавців. У час другого – пішов працювати на факультет журналістики ЛНУ. У час третього – подумав, що варто було б щось змінити, і повернувся із журналістики у франкознавство. Ще до того, як я став директором музею Франка у Львові, мені хотілося на прикладі якоїсь невеликої установи спробувати застосувати нові принципи управління, реалізувати якісь креативні, у тому числі – викличні, в доброму сенсі, задуми.
Пропозиція очолити музей надійшла, коли я був на стажуванні у Віденському університеті. Я тоді відмовився, бо навіть подумати не міг, що таке можливо. На той час я мав певну тривку роботу, у якій бачив перспективу. Це вже пізніше поміркував і зрозумів, що це може бути цікаво. Ну, і авантюрний дух, мій «вічний революціонер», покликав на нові терени. Скажу відверто: не шкодую. Це захоплива пригода. Я не знаю, чим вона закінчиться, але доки вона триває, мені цікаво.
Читайте також: Львову – 763. Події, які зробили місто таким, яким ми його знаємо
Переді мною стояв виклик – як зробити так, щоб на другий день після мого приходу на посаду, про музей заговорили всі. Саме так у музей на роботу прийшов кіт Мурлика. Через кілька днів після появи вакансії, музей Франка був і на радіо, і в газетах, і на телеканалах. Зрозуміло, що це певною мірою такий собі жарт. Але не зовсім – бо Франко справді дуже любив тварин, і кіт у нього мешкав. Іще мені дуже важливо руйнувати стереотипи: наприклад, що музей – це місце занудства, де все тихо, спокійно, ходять суворі наглядачки і б’ють по руках нечемних відвідувачів. Я не люблю таких музеїв, та й скажу більше – таких музеїв ніхто не любить.
Я дуже хочу, аби музей Франка став одним із лідерів серед меморіальних музеїв України, а краще – центральної Європи. Для цього ми помаленьку перетворюємо його на сучасний літературний музей. Меморіальна вілла, у якій мешкав Франко з родиною, має бути такою, як за життя Івана Яковича. Там, звісно, можна дещо вдосконалювати – скажімо, хочемо зробити її інтерактивнішою. Уже запровадили театралізовані екскурсії від першої особи, коли на порозі відвідувачів зустрічають сам доктор Франко і пані докторова, його дружина, але щоб зберегти той дух епохи там ніяких кардинальних змін чинити не можна. Ми маємо ще одну будівлю – будинок літературної експозиції, та чудовий садочок біля нього. Там і будемо трошки хуліганити, у доброму сенсі цього слова.
До слова, цього тижня, спеціально до Дня міста Львова, директор Львівського національного літературно-меморіального музею Івана Франка Богдан Тихолоз отримав подяку від громади міста «За творчість та інноваційність у роботі, популяризацію української літератури, активну участь у культурно-мистецькому житті міста».
Читайте також: Зустрічі на Личаківському цвинтарі й мистецьке підпілля у Львові: розмова із скульптором Василем Бабієм
Святослав Драбчук
----------
2019-05-05
Допомагатимуть сім’ям у скруті і не тільки: У Дрогобичі розпочинається волонтерський табір
Усіх небайдужих дрогобичан запрошують долучитися до роботи та культурної програми табору
Вже завтра у Дрогобичі розпочне свою діяльність перший заїзд волонтерського табору «Будуємо Україну Разом» (БУР), а сьогодні, о 20:00 годині, усіх дрогобичан запрошують на зустріч-знайомство з організаторами та волонтерами, яка відбудеться у парку Юрія Дрогобича (вул. Осмомисла, 10).
У Дрогобичі БУР затримається на два тижні, волонтери з різних куточків України разом із місцевими активістами створюватимуть Молодіжний простір, малюватимуть мурал, а також допомагатимуть соціально незахищеним сім’ям облаштовувати їхні помешкання. 
– БУР намагається пояснити людям, що Україна – це не президент, не парламент, ані місцева влада. Це ми з вами. І саме від нас залежить, якою буде Україна через декілька років, – каже керівник волонтерського проекту «Будуємо Україну Разом» Юрко Дідула.
Організатори табору зазначають, що у Дрогобичі допоможуть із ремонтом двом сім’ям у скруті:
– мамі Руслані з її дев’ятирічним синочком Богодаром, який повністю паралізований через ДЦП. Після народження хлопчика жінку покинув чоловік, один за одним померли батьки та бабуся. Жінка залишилась з сином одна, але не падає духом. Попри власні проблеми зі здоров’ям вона робить все можливе, щоб утримувати дім в належному стані.
– багатодітній сім’ї, в якій тато Андрій виховує шестеро діточок: Богданчика (3 роки), Надійку (6 років), Славу (8 років), Ірину (9 років), Олежика (11 років) та Марусю (15 років). Живуть діти разом з бабусею і дідусем, адже їх батько зараз служить у зоні бойових дій на Сході України. Рідна мати з сім’єю не живе і позбавлена батьківських прав.
Читайте також:«Легко бути патріотом, сидячи у Львові», – розмова з іспанським фотографом, якому не байдуже
До слова, БУР – волонтерський табір, який через спільну працю об’єднує активну молодь, виховує в ній соціальну відповідальність та розвиває локальні громади у різних куточках України. Діяльність проекту почалася з міста Краматорськ, де в 2014 ми відновили 25 квартир, що були зруйновані обстрілами. Загалом, команда БУРу провела вже 42 табори, до яких долучилися 2072 волонтери. Усі разом вони допомогли відремонтувати домівки 170-м сім’ям та створили 12 молодіжних платформ по всій Україні.
Табір функціонує за формулою 50/50. Це означає, що у першій половині дня (з 9:00 до 15:00) волонтери працюють над ремонтом будинків та створенням громадського простору. А друга половина дня (з 17:00 до 22:00) присвячена культурно-освітній програмі та саморозвитку волонтерів, до якої запрошуються місцеві волонтери та мешканці міста.
Андрій Теплий
----------
2019-05-05
Львову – 763. Події, які зробили місто таким, яким ми його знаємо
З нагоди свята, а також з надією, що тенденція поступу у Львові зберігатиметься постійно, роздумуємо про події минулого, які формували імідж міста і були важливими для розвитку та становлення Львова, утвердження його як центру і орієнтиру
У ці дні Львів святкує свої 763. Вік уже поважний, але місто все одно демонструє гідні захоплення темпи розвитку, що якісно вирізняються на фоні багатьох інших українських міст. 
Історію та сучасний вигляд Львова неможливо уявити без храмів та сакральної спадщини. Ми звикли сприймати Львів як великий релігійний та духовний центр, а останнє, безперечно, також сприяло розвитку міста, утверджувало за ним статус важливого і шанованого осередку. Львів був центром Галицької (Львівської) єпархії, яку заснував Константинопольський Патріарх. З XIV століття наше місто було і залишається нині центром Львівської римо-католицької архідієцезії. Львів є центром Української єпархії Вірменської апостольської церкви. Відтак вже з ХІІІ – XIV століття катедри та релігійні осередки у нашому місті були важливим об’єднуючим та організаційним фактором. У такий спосіб формувалась картина повсякдення львів’ян і творилась загальна палітра культурного життя Львова.
У 1356 році привілеєм правителя Корони Польської Казимира ІІІ Львову надали магдебурзьке право. У глобальній перспективі, введенням в дію цього документа, Львів вписали до єдиної сім’ї народів європейської цивілізації, яка тоді лишень починала формуватися і жила за порядками так званого німецького права. На практиці ж, акт 1356 року звільнив місто від влади каштелянів, воєвод і Львів відтоді на пряму підпорядковувася королю. Містом повинні були керувати виборні орган влади та виборні посадовці, а право вибору належало містянам. У документі зазначалося: «прагнемо, щоб це місто процвітало і збільшувало свої вигоди, прибутки, користі та добробут». Так воно і сталося. Значення самоврядування велике і воно справді сприяло самобутності, самостійності та стійкості міст, які таке право мали. У масштабі України, подекуди навіть до сьогодні, дуже відчутна різниця між містами, які володіли магдебурзьким правом й тими, які такого привілею не мали.
Читайте також: Присмерк “Прекрасної епохи”. Як жили львів’яни сто років тому
Не лише Київ лежав на шляху «із варяг у греки», але й давній Львів був важливим торгівельним осередком. Зокрема, шлях із Криму до німецьких земель раніше неможливо було уявити без локації «Lemberg»-«Leopolis». І тут дуже значимо, що місту було надано так зване «право складу». Від XIV століття правителі декілька разів видавали та підтверджували документи про це. Зрештою, у 1444 році указом Владислава ІІІ Варненчика Львів затвердили у статусі та праві складу східних товарів. Король шанобливо ставився до міста і дбав про нього. В укладеному його канцеляристами документі читаємо наступне: «бажаючи піднести добробут Львова», «щоб шкоди ні жителям, ні купцям міста Львова не надавати», «бажаючи виявити свою вдячність Львову і львівським громадянам за їх вірність». Підтвердив такі слова він привілеєм про право складу східних товарів. Це означало, що купці повинні були зупинятися у Львові на два тижні і продавати тут свої товари. Лише після цього вони могли їхати далі. Зрозуміло, що львів’яни за відведений час товари розкуповували, аби згодом перепродати значно дорожче. Так накопичували капітал і багатіли. Цей указ неймовірно сприяв розвитку економіки міста – так Львів і став своєрідними економічними воротами Речі Посполитої.
Після поділів Речі Посполитої (1772, 1793, 1795), Львів потрапив до імперії Габсбургів (у нас відома як Австро-Угорщина). До цього утворення місто входило у складі Королівства Ґаліції і Лодомерії – найбільшої та водночас найбіднішої провінції. До цієї адміністративної одиниці належав Краків та інші великі міста, але столицею, адміністративним центром був саме Львів. Так місто стало головним у регіоні й отримало дуже хороше фінансування. Наявність крайового сейму, поява університетів та театрів, громадського транспорту, залізниці, активізація видавничої діяльності – цим всім завдячуємо саме столичному статусові. Перераховане, безперечно, сприяло розвитку міста і дуже його змінило. Львів і раніше був центром Руського воєводства за Речі Посполитої і певний час столицею Королівства Русі, але ні одне, ні інше не мало такого впливу на розвиток і розбудову міста, як столичний статус у австрійський час.
Читайте також: Львів’янин став першим українцем, який дістався до Антарктиди автостопом
У австрійському періоді варто окремо поставити та детальніше розглянути 1894 рік. Тоді у Львові проходила Загальна крайова виставка, яка мала продемонструвати прогрес, якого досягла Галичина, а крім того сприяти подальшому економічному розвитку регіону. Виставка викликала величезний ажіотаж, дорівнятися до якого в історії Львове може хіба Євро-2012. Серед гостей міста у той час був сам імператор – Франц Йосиф. Але найважливіше, що виставка «залишила» багато досягнень світового масштабу. З нею пов’язують значну модернізацію, яку місто пережило в той час, а також загальне поліпшення життя і благоустрою. Зокрема, на той момент остаточно опанували електрику, містом поїхав електричний трамвай – один з перших у світі. Відлунням виставки, у подальшій перспективі, також стало «розростання» міста і поява у ньому нових районів.  
Із подій, сучасниками яких є і ми, хочеться зупинитись на тій, з якою живемо щодня і яку найбільше бачимо та відчуваємо. Йдеться про туристичну привабливість Львова. Візитною карткою міста є його історичний центр, комплекс собору Святого Юра, які потрапили до списку Світової спадщини ЮНЕСКО. Це сталося на конференції 1998 року в японському Кіото. Таким чином, ми «проживаємо» сьогодні у місті з пам’ятками, які мають рівень і значення загальнолюдського надбання. І це одна з відповідей чому Львів у наші дні є туристичним центом України, а від 2009 року ще й має статус Культурної столиці нашої держави. Також це один із факторів, через які місто регулярно потрапляє до рейтингів туристичної й інвестиційної привабливості. Євро-2012, яке ми згадували вище, також розглядаємо в контексті зазначених тут процесів, але воно – як вишенька на тортику. Сам торт випікати почали значно раніше і саме 1998 рік тут у якості найбільшого коржа, формотворчої основи. 
Читайте також: Американські вестерни, стереозвук і натовпи глядачів. Кінотеатр «Львів», якого вже нема
Євген Гулюк
----------
2019-05-05
«Подолати усе допоможе щира любов», – фіналістка Місіс Східна Європа
Любов як до сім'ї, так і до улюбеної справи. 28-річна Оксана Холод є мамою донечки, співвласниця компанії «Холод і Партнери» і фіналісткою конкурсу краси Mrs.Eastern Europe/Місіс Східна Європа. Конкурс особливий тим, що учасницям 25-45 років. І за їхніми плечима успішна кар’єра, а в декого і декілька дітей
Справді щасливою Оксану зробило материнство, а чоловік з донечкою стали найбільшим щоденним натхненням. Найважливішим завданням для жінки вважає гармонію у житті.
– Я переконана – подолати абсолютно усе допоможе щира любов, – каже Оксана.
У них з чоловіком спільний бізнес – компанія «Холод і Партнери», яка займається продажем нерухомості, інвестиціями та їхнім управлінням. До усіх клієнтів подружжя ставиться з повагою і любов’ю. Також Оксана додає:
– Найважливіші цінності у бізнесі – безпека та комфорт, а успішним він може бути лише тоді, коли несе добро.
Коли Оксана має вільний від роботи час, то намагається відпочити і набратися сил.
Читайте також: Моє найголовніше досягнення – перемога над власними захворюваннями, – фіналістка конкурсу краси Місіс Східна Європа
– Обожнює верхову їзду. Ще у вільний час відвідую тренінги та майстер-класи, а також організовую їх. Люблю подорожі разом із сім’єю. Це найціннішим час.
Аби допомогти іншим, подружжя влаштовує зустрічі та «щасливі дні» у дитячих будинках, проводить майстер-класи та цікаві уроки, запроваджує розвивальні програми, налагоджує співпрацею з волонтерами та благодійним організаціями. Оксана знає, що діти, яким щастя дається важче, потребують більше, аніж згадки про них лише на свята. Вони завжди потребуть нашої уваги, турботи та любові.
Нагадаємо, фінал конкурсу краси для жінок «Місіс Східна Європа» відбудеться 22 травня у ресторані «Park. Art of Rest».
Юлія Василина
----------
2019-05-05
«Місячний оборот – 500 мільйонів гривень»: Результати обшуків НАБУ у чиновників Львівської ДФС
Конвертаційний центр, який викрили, діяв впродовж 2018-2019 років
Слідчі теруправління Державного бюро розслідувань, розташованого у місті Львові, спільно з Національним антикорупційним бюро України та Управлінням внутрішньої безпеки СБУ під керівництвом Генеральної прокуратури викрили протиправну діяльність конвертаційного центру. Про це повідомили у ДБР. 
В ході досудового розслідування, яке проводять за ознаками вчинення кримінальних правопорушень, передбачених ч. 2 ст. 364 Кримінального кодексу України (зловживання владою або службовим становищем, якщо воно спричинило тяжкі наслідки) та ч. 2 ст. 205 Кримінального кодексу України (фіктивне підприємництво, що заподіяло велику матеріальну шкоду державі), викрили протиправну схему виведення у тіньовий сектор безготівкових коштів підприємств реального сектору економіки та державних коштів шляхом конвертації їх в готівку внаслідок організації незаконного формування податкового кредиту.
Протиправні дії чиновників завдали шкоди економічним інтересам держави в особливо великих розмірах. За попередніми даними, місячний тіньовий обіг викритого конвертаційного центру складав понад 500 мільйонів гривень.
Напередодні згадані служби провели ряд санкціонованих обшуків за місцем роботи деяких службовців Головного управління Державної фіскальної служби у Львівській області та на об’єктах, які організатори транзитно-конвертаційного центру використовували для акумулювання готівки. Під час обшуків детективи вилучили відповідні речові докази.
Читайте також: Військові письменники вирушать районами Львівщини: де чекати
Наразі слідчі теруправління ДБР проводять комплекс слідчих дій аби встановити службових осіб Головного управління ДФС у Львівській області, які причетні до цієї протиправної схеми, а також інших осіб, які долучилися до роботи конвертаційного центру. Діяльність конвертаційного центру припинили. 
 
Андрій Теплий
----------
2019-05-05
Від завтра у Львові майже на місяць вимкнуть гарячу воду: Перелік вулиць
З 6 травня ЛМКП «Львівтеплоенерго» і ЛКП «Залізничнетеплоенерго» почнуть гідравлічні випробування теплових мереж, щоб виявити дефекти і усунути їх ще до опалювального сезону
Випробування розпочнуть на теплових мережах ТЕЦ-1, ТЦ «Південна» і ТЦ «Північна», повідомляє прес-служба ЛМР.
У зв’язку з проведенням гідравлічних випробувань, буде припинено подачу гарячої води:
з 06.05.2019 р. — від ТЕЦ-1 (І-й, ІІ-й, ІІІ-й тепловивід) 764 ж/б:
Читайте також: Сукні та кеди: Як львів’янам у скруті роздавали безкоштовно речі (ФОТО)
з 06.05.2019 р. — від ТЦ «Північна» (258 ж/б):
Подачу гарячої води споживачам після проведення гідравлічних випробувань теплових мереж буде відновлено:
В свою чергу ЛКП «Залізничнетеплоенерго» повідомляє, що у зв’язку з гідравлічними випробуваннями теплових мереж на щільність та міцність не буде подаватись гаряча вода:
з 6 до 20 травня 2019р. в будинки за адресами:
Читайте також: У Дрогобичі знову запрацював один з найбільших у Західній Україні завод автомобільних кранів (ФОТО)
з 13 до 27 травня 2019р. в будинки за адресами:
Юлія Василина
----------
2019-05-05
Військові письменники вирушать районами Львівщини: де чекати
У Всеукраїнському форумі участь візьмуть 20 письменників з усієї України
Вже завтра, 6 травня, у Львові розпочнеться перший для нашої країни Всеукраїнський форум військових письменників. У межах цієї події автори також з’їздять у райони області, де презентуватимуть свої книги та поспілкуються з читачами.
– Коли відбуваються культурні події національного масштабу, звиклими є локації у великих містах. Наш Форум військових письменників руйнує цей стереотип, адже знаємо, що існує «сила малих міст», які вміють щиро приймати гостей, – зазначила директорка департаменту з питань культури, національностей та релігій Львівської ОДА Мирослава Туркало.
За її словами, автори побувають у таких містах, як: Стрий, Миколаїв, Новий Розділ, Яворів та Самбір.
Читайте також: За відвагу, безстрашність і готовність стати на захист свого народу: троє військових зі Львова отримали особливі відзнаки
До слова, триватиме Всеукраїнський форум військових письменників до 8 травня включно.
Мар'яна Галькович
----------
----------
2019-05-06
«Усі сили і мотивацію необхідно шукати лише у собі». Як військовий після важкого поранення став письменником
Про відновлення та повноцінне життя після важкого поранення Galnet розпитав в автора книги «Життя після 16:30», українського вояка Олександра Терещенка
Під час оборони Донецького аеропорту у 2014-му терористи пошкодили Олександру Терещенку праве око. У споруду «Очі», де був Терещенко з іншими чотирма вояками, потрапила граната. Олександр схопив її руками та намагався викинути. Граната розірвалася у руках. Чоловік повністю втратив праву руку та кисть лівої. На його тілі його ж кров’ю зробили надпис – «16:30». Це час, коли наклали джгути. Той момент назавжди розділив його життя на «до» і «після». Тому його книга називається «Життя після 16:30».
Чоловік розповідає, що у сім’ї ситуацію з пораненням сприйняли мужньо. Уже наступного дня після сумної звістки у лікарні були син, дружина і сестра:
«Син довго не міг зайти. Із ним працював психолог, хоча йому вже 20 років. Він не міг мене побачити безпорадним. Вони усі були готові ходити за мною, одягати, годувати з ложечки, але я зрозумів, що не зможу так. Якщо я буду «цяцькою» для них, то відчуватиму, що я –тягар. Навіть якщо рідні цього не показують», – розмірковує Олександр Терещенко.
Військовий згадує, що одразу почав вигадувати, як можна їсти самотужки (спочатку ніби «дзьобав» без рук з тарілки, потім приладнав напульсник, до якого пришили виделку), як одягатись і взагалі обслуговувати себе.
Читайте також: Після п’яти днів операцій у лікарні помер військовий з Турківщини
У лікарні Олександр почав дописувати у Facebook про своє повсякденне життя. Перший пост опублікував саме після того, як зірвалась граната. Чоловік зауважує, що тоді він був при свідомості і пам’ятав кожну хвилину. Потім почав занотовувати маленькі оповідання про життєві ситуації, з якими він зіштовхувався щодня. Книгу «Життя після 16:30» Олександр написав абсолютно самостійно. Приєднав до напульсника стилус і друкував усі тексти без сторонньої допомоги:
«Книга не спрямована на те, щоб викликати жалість чи співчуття. Я не відчуваю себе інвалідом і хочу донести до людей те, що не треба себе жаліти і не треба дозволяти робити цього іншим. Ще я зрозумів, що не можна вважати себе подарунком долі для своєї сім’ї, не можна думати: «Я вцілів, я вижив, тепер моліться на мене, я ікона». Цього надовго не вистачить, адже руки від таких думок не відростають. Усі сили і мотивацію необхідно шукати лише в собі, тільки тоді можна щасливо жити з такими спогадами, як у мене», – запевняє Терещенко.
Армієць розповідає, що привчив дружину, дітей і колег до того, що допомога йому потрібна лише тоді, коли він просить про неї сам. Більшість побутових речей Олександр робить самостійно.
«Я намагаюсь заганяти себе в екстремальні умови, щоб навчитись робити щось нове. Є хороша ідея, за принципом якої я живу: сама по собі перемога нічого не варта, має бути постійна жага до інших перемог. Сьогодні роблю 10 кроків, а завтра вже 11 чи 12. Так і живу»
Сьогодні Олександр як автор книги «Життя після 16:30» та голова Миколаївської обласної організації «Асоціація учасників та інвалідів АТО» виступив на Першому всеукраїнському форумі військових письменників, який відбувається у Львові і триватиме до 8 травня. Загалом форум зібрав більше десятка авторів.
Читайте також: Військові у Львові придумали комп’ютерну програму, яка рятує життя
Карина Ляшенко
----------
2019-05-06
У Львові 21-річний хлопець організував продаж наркотиків через Telegram
Його, а також двох спільників, яким 22 та 18 років, судитимуть
За процесуального керівництва Львівської місцевої прокуратури №1, завершено досудове розслідування у кримінальному провадженні щодо трьох осіб, яких підозрюють у незаконному придбанні, зберіганні та збуті психотропних речовин.
Встановлено, що до злочину причетні троє львів’ян – 21-річний організатор та його двоє спільників – 22 та 18-річний.
Марічка Курило
----------
2019-05-06
Після п’яти днів операцій у лікарні помер військовий з Турківщини
Морський піхотинець Іван Сакаль народився у місті Турка, що на Львівщині
24-річний хлопець помер у лікарні Дніпра унаслідок кульового поранення. Як повідомив головний лікар Дніпровської обласної клінічної лікарні ім. Мечникова Сергій Риженко, важке кульове поранення Іван отримав біля Новотроїцького 1 травня.
Читайте також: На Львівщині за перевищення швидкості оштрафували понад 8 тисяч водіїв
«Куля влучила в районі правої вилиці, вийшла через зону лівої лопатки, пошкодивши на шляху всі життєво важливі органи», – написав лікарю
Лікарі 5 днів поспіль робили хлопцеві операції, щоб врятувати його. Проте, чуда не сталося. Про смерть хлопця повідомили в Одеському окремому батальйоні морської піхоти.
Юлія Василина
----------
2019-05-06
Пориви вітру та сильні заморозки: Чого чекати від погоди у Львові у найближчі дні
Про те, якою буде погодна картина з 7 по 9 травня Galnet розповіли у Львівському регіональному центрі з гідрометеорології
Нагадаємо, Львівщина без світла: через дощі 24 населені пункти залишилися без електроенергії.
Читайте також: «Це тимчасова дорога»: коли на Старосамбірщині відновлять зруйнований міст
Як повідомляв Galnet раніше, що відбувається з львівським сміттям після того, як воно потрапляє у сміттєві контейнери (Розслідування).
Марічка Курило
----------
2019-05-06
Юридична захищеність у шлюбі, жіноче здоров’я та монетизація хобі. У Львові відбудеться форум для жінок
Також під час події говоритимуть про відповідальне батьківство та усвідомлене народження дітей
15 травня у «Park. Art of Rest»відбудеться «Дивовижна подія для дивовижних жінок».
«Наша цільова аудиторія – це особи 25+: дівчата, жінки, багатодітні матусі. Ті, хто цікавиться сучасними трендами у плані здоров’я, юридичною обізнаністю. Це дівчата, які зараз, наприклад, планують одружуватись та народжувати дітей. Ми розповідатимемо про те, наскільки важливо народжувати дітей з правильним розумінням, не боятися. Зараз така тенденція, що дівчата хочуть будувати кар’єру, вони планують народження дітей на більш зрілий вік. Проте, не завжди у зрілому віці народжуються здорові діти. Нам дуже важливо, щоб дівчата розуміли, що можна паралельно працювати, виховувати дітей, пильнувати своє здоров’я, фінансово вміло себе захистити», – пояснює Galnet задум форму Президент ГО «Ділові Українські Жінки у Львівській області» Юлія Жишко.
За словами жінки, форум поділений на кілька частин.
 «У першій – ми хочемо висвітлити дуже актуальні питання, які стосуються не лише жінок, а сімей та чоловіків також. 15 травня – це Міжнародний день сім’ї. Власне, ми вирішили порушити такі важливі питання, як юридична обізнаність жінки. Дуже часто так трапляється, що, коли дівчина хоче вийти заміж, вона думає лише про дві речі: білосніжну сукню та медовий місяць. Як правило, вона не думає, як складеться її життя далі: скільки у неї буде дітей, наскільки буде відповідальним її чоловік. Дуже часто маємо такі трагедії, коли жінки народжують та залишаються із своїми дітьми фінансово незабезпеченими. Ми хочемо дати інформацію про те, як правильно юридично себе захистити».
Читайте також: Львівська дитяча залізниця відновила свою роботу: як це було
Також під час події говоритимуть про здоров’я жінок, наскільки важливою є вчасна діагностика жіночих захворювань. А також – як запобігти захворюванням чи виявити їх на ранніх стадіях.
Третя тема – відповідальне батьківство.
«Ми будемо розповідати жінкам, які зараз є світові практики за накопичувальними програмами для дітей або програми для накопичення коштів на навчання дітей, програми страхової медицини», – уточнює Юлія Жишко.
«Також буде мотиваційна тема про впевненість жінок у своїх силах. Багато матусь мають хобі: рукоділля, вишивка, печуть, малюють, творять. Власне, правильно монетизувати своє захоплення – це дуже важливо для жінки. Тобто, будемо говорити про ключові речі, з якими ми всі щодня стикаємось.», –підсумовує Юлія Жишко.
Крім того, під час заходу презентуватимуть фотопроект «Багатодітне материнство – джерело краси, любові та енергії». У цьому проекті брали участь багатодітні жінки з районів Львівської області. Це молоді соціально активні жінки, які не чекають на допомогу, а самі змінюють своє оточення. Разом з тим, кажуть організатори, вони є красивими матусями, які не зважаючи на виклики долі народжують, виховують, люблять своїх дітей. Це є берегині нашої Львівщини.
Докладніше про подію ТУТ.
Ольга Головчин
----------
2019-05-06
На Львівщині за перевищення швидкості оштрафували понад 8 тисяч водіїв
За 3 місяці патрульні склали 8588 адмінпротоколів за перевищення швидкості, використовуючи прилади для вимірювання швидкості TruCAM
Про це Galnet повідомила речниця Патрульної поліції у Львівській області Катерина Рибій.
Нагадаємо, траф за перевищення встановлених обмежень швидкості руху транспортних засобів більше, як на 20 км/год та більше, як на 50 км/год — 255 гривень та 510 гривень відповідно.
Читайте також: Що відбувається з львівським сміттям після того, як воно потрапляє у сміттєві контейнери (Розслідування)
Наразі у Львівській області TruCAM використовують на трасах: Київ – Чоп, Львів – Рава-Руська, Львів – Краковець (західний обхід Львова), Львів – Краковець, Львів – Шегині.
Юлія Василина
----------
2019-05-06
Книг для незрячих друкуватимуть більше: Львів отримав ще один брайлівський принтер
У Львові друкують найбільше книг для незрячих людей
Ресурсний центр НУ «Львівська політехніка» отримав новий брайлівський принтер. Меценати гуманітарної місії Церкви Ісуса Христа Святих останніх днів США подарували Ресурсному центру освітніх інформаційних технологій для осіб з особливими потребами НУ «Львівська політехніка» новий брайлівський принтер та моніторинговий контроллер для студії звукозапису, який допомагатиме створювати відеоконтент для незрячих. 
– Ми друкуємо найбільші в Україні тиражі книг і, я хвилювалася, бо принтер наш має певний ресурс сторінок, які він може надрукувати – далі він просто псується. Новий принтер дозволить збільшити кількість друкованих видань рівно вдвічі. Зараз ми вже друкуємо дві книги Юрія Винничука, «Андрійко і Шахове королівство» Наталі Писаренко і маємо ще багато планів, – розповідає керівниця Ресурсного центру Оксана Потимко.
 
Пані Оксана також наголошує, що у кожне місто України вони відправлятимуть свої друковані видання, адже у всіх куточках країни безліч незрячих людей, які прагнуть читати.
Читайте також: Допомагає «бачити» колір, рівень освітлення і перешкоди. Львівський школяр придумав пристрій-помічник для незрячих
До сьогодні, у Ресурсному центрі працював один принтер, про другий усім колективом мріяли і мрія таки здійснилася:
– Благодійники прийшли самі, дякуючи Любі Солтис – керівниці громадської організації «Довіра». Коли Мелвін і Сільвія Хенсен минулої осені завітали до нас у ресурсний центр з таким собі скепсисом, але подивилися що ми робимо тут не лише книги, а й кіно і мультики для незрячих людей, ми займаємось інклюзивною освітою, ми вчимо дітей працювати на комп’ютері і багато всього іншого. І, власне, це настільки вразило наших американських колег, що вони без погодження зі своїм керівництвом у США, одразу ж зголосилися нам допомогти – придбати цей брайлівський принтер.
До слова, книги шрифтом Брайля друкують на папері, який значно щільніший і товстіший, аніж звичайний. Один лист цього паперу формату А4 коштує 1 євро.
Мар'яна Галькович
----------
2019-05-06
Якісний звук, різножанрові виконавці та фотографи світового рівня. Якими будуть Флюгери Львова -2019
Найцікавіше у програмі вісімнадцятого фестивалю – у матеріалі Galnet
Фестиваль Флюгери Львова створили у 2002 році як культурну базу для музичних та арт-груп, адже, кажуть організатори, в Україні працюють унікальні творці культури, які чомусь часто відомі за кордоном, тоді як вдома про них мало хто чув. Відтак, Флюгери Львова взяли на себе місію популяризації модерного національного продукту. Найвідомішим з тих, чиїй кар’єрі Флюгери Львова дали старт наразі є джазовий контрабасист світового рівня Марк Токар.
Сьогодні він з усмішкою згадує:
“Уперше на Флюгерах я виступав із гуртом Drum to bass. Тоді публіка прийшла, очікуючи драм’н’бейс і побачила 2 баси з барабанами. Тоді люди були в повному розчаруванні»,- пояснює Марк Токар.
Втім далі кар’єра Марка суттєво пішла вгору.
Цього року на фестивалі виступатимуть артисти різних жанрів: джаз (Mark Tokar Belveder Sekstet, MT Belveder Jazz Sekstet), фолк (Torban), інді–поп (Zapaska, MoonZoo), хіп-хоп (dj Shon), неофолк (BEDZVIN), пост-панк (Kurs Valüt, Bedroom Talks), драм’н’бейс ( Derrick & Tonika).
«Для кожного митця важливо вийти зі студії і показати себе публіці. Це має бути дебют на більшій сцені, ніж власна аудиторія», – пояснює одну із цілей фестивалю його організатор Маркіян Іващишин.
Читайте також: Засновниця люксового бренду у Львові розповіла про справу життя і мотивацію
Окрім виконавців, під час фестивалю працюватиме як мінімум два фотографи світового рівня (Віталій Маріаш та Ірина Середа). Організатори кажуть, фотографуватимуть не лише артистів, але і всіх охочих. Після заходу свої фото можна буде знайти у соціальних мережах. Працюватиме також дитяча зона, у якій малеча зможе спробувати себе у флорболі.
Голодними також не залишитесь. Перекусити і випити чогось можна буде біля фуд-треків.
Організатори акцентують: якість звуку цьогоріч також буде на висоті: її забезпечуватиме компанія FatSound. До фестивалю також долучать міські культуроформуючі середовища.
Фестиваль відбудеться 11-12 травня. Програму фестивалю долучаємо.
Читайте також: «Мойсей» для музею Франка у Львові
Карина Ляшенко
----------
2019-05-06
«Це тимчасова дорога»: коли на Старосамбірщині відновлять зруйнований міст
Паводками зруйновано тимчасовий міст через річку Дністер у с. Тершів Старосамбірського району
Проте, як розповів Galnet Роман Коцан, провідний інженер відділу поточних ремонтів експлуатаційного утримання автомобільних доріг штучних споруд та безпеки руху, тимчасовий міст відновлять, коли продовжать ремонтувати аварійний міст через річку Дністер, який є частиною траси Н-13 Львів – Самбір – Ужгород.
– Це є тимчасова дорога. Нею користуються тоді, коли заливають на мості бетон, щоб було куди пропустити вантажні автомобілі. Коли ми будемо виконувати роботи з влаштування бетону на другій половину мосту, бо перша вже майже закінчена, тоді ми відновимо ту дорогу на 7 днів для проїзду транспорту. Наразі машини, як їздили по мості, так і їздять. провідний інженер відділу поточних ремонтів, – сказав Роман Коцан.
Читайте також: На проспекті Чорновала знесли незаконну споруду (ФОТО)
До слова, це вже вдруге за місяць паводками руйнується цей тимчасовий міст.
Юлія Василина
----------
----------
2019-05-07
«У часи інформаційної війни з Росією не достатньо просто відповідати на пропаганду контрпропагандою», – Римма Товкайло
Авторка книги «Простір прихованого» розповіла журналістці Galnet про те, що змусило її почати писати та для чого потрібна військова література 
На перший всеукраїнський форум військових письменників у Львові жінка приїхала із власною життєвою історією. З початком війни, через щоденні новини з фронту про смерті і каліцтва бійців у Римми Товкайло зовсім відпала жага до життя, проте одного дня жінка опинилась у Циблівському шпиталі разом з волонтерами, що ставили концерт для поранених добровольців. Авторка мала читати напам’ять Шевченка, однак коли їй представили глядацьку аудиторію, то мову відібрало одразу:
«Це був шок і повний переворот у мені. Я забула навіть ті вірші, які роками розповідала на сценах. Я побачила те, наскільки хлопці з фронту хочуть жити і наскільки цінують час. Вони хотіли одужати, щоб знову повернутись на війну», – згадує пані Римма.
Читайте також: Любка, Жадан, Кідрук, Завадський та Latexfauna розповіли, як можна допомогти розвитку сучасного українського мистецтва
З того дня у жінки з’явилось переконання, що вона повинна говорити з армійцями про воєнний досвід, аби допомогти хлопцям висловити те, що на їхній погляд є непотрібним, проте насправді несе величезну цінність:
«Погані спогади нікуди не зникають. Вони залягають у людині до того моменту, поки не пройдуть повний процес усвідомлення і озвучення. Тяжке минуле тільки після проговорення стає скарбом», – пояснює Римма.
Римма Товкайло поспілкувалась приблизно з 20-ма хлопцями і вирішила оформити це у книгу. Вона розглядала їхні думки як документальний текст, а свої – як продовження їхніх роздумів свідченнями цивільної людини:
«Я писала книгу у той страшний момент, коли російські ешелони зі зброєю підтягувались до українських кордонів. Тоді уже були окуповані Крим і частина Донбасу. Мені було дуже страшно за долю України, тому я вирішила сказати людям дещо вкрай важливе про країну, про народ, про те, що ми захисники, а не нападники», – стверджує авторка.
Книга «Простір прихованого» не брала участі ні у конкурсах, ні у фестивалях, проте пані Римма вважає, що вона варта найкращої нагороди:
«Це не тому що я хвалько, а тому що моє ім’я лише теоретично надруковане на обкладинці видання, а фактично ця книга написана хлопцями з Циблівського шпиталю. Сама я вважаю, що у часи інформаційної війни з Росією не достатньо просто відповідати на пропаганду контрпропагандою, адже це гра на тому полі і тією зброєю, які пропонує нам ворог. Ми ж повинні протидіяти руйнівникам світотворенням».
Нагадаємо, 6 травня у Львові почався Перший всеукраїнський форум військових письменників. Він зібрав більше десятка авторів і триватиме ще до 8 травня включно. Напередодні Galnet писав про чоловіка, який після важкого поранення став письменником.
Карина Ляшенко
----------
2019-05-07
У Львові шукають перевізників на 14-ть автобусних маршрутів
Управління транспорту Львівської міської ради вже оголосило конкурс з визначення автомобільних перевізників на 14 міських автобусних маршрутах загального користування
Йдеться про 12 маршрутів, на які торік не подався на конкурс жоден перевізник, і 2 нових маршрутів, повідомляє прес-служба ЛМР. Документи на участь у конкурсі приймають до 3 червня, а проведення конкурсу заплановано 20 червня 2019 року.
«Сьогодні маршрути, на які оголошуємо додатковий конкурс, обслуговують перевізники за тимчасовими договорами. Після проведення конкурсу з переможцями буде укладено договір терміном на 5 років», — повідомили в управлінні транспорту ЛМР.
Читайте також: Як господарям Львівщини вберегти врожай під час травневих похолодань та заморозків
Зокрема, йдеться про визначення перевізників на маршрути:
№ 8а — вул. Зернова — пр. В. Чорновола — вул. Варшавська — вул. Замарстинівська — вул. Львівська (смт. Брюховичі) — вул. Курортна (смт. Брюховичі) — вул. Незалежності (смт. Брюховичі) — вул. В. Івасюка (смт. Брюховичі) — вул. Незалежності (смт. Брюховичі) — вул. Курортна (смт. Брюховичі) — вул. Львівська (смт. Брюховичі) — вул. Замарстинівська — вул. Варшавська — пр. В. Чорновола — вул. П. Куліша — вул. Зернова.
№ 12 — вул. І. Величковського — вул. Т. Шевченка — вул. о. Омеляна Ковча — вул. Винниця — вул. Тунельна — вул. Варшавська — вул. Замарстинівська — вул. Гетьмана І. Мазепи — вул. І. Миколайчука — вул. В. Липинського (автовокзал «Північний») — вул. І. Миколайчука — вул. Гетьмана І. Мазепи — вул. Замарстинівська — вул. Варшавська — вул. Тунельна — вул. Винниця — вул. о. Омеляна Ковча — вул. Т. Шевченка — вул. І. Величковського.
№ 18 — вул. Суботівська — вул. Широка — вул. Сяйво — вул. Городоцька — вул. І. Виговського -вул. Володимира Великого — вул. Стрийська — вул. Шота Руставелі — вул. Зелена — вул. І. Франка — вул. Личаківська — вул. Тракт Глинянський («Провесінь») — Личаківська — вул. І. Франка — вул. Зелена — вул. Шота Руставелі — вул. Стрийська — вул. Володимира Великого — вул. І. Виговського — вул. Городоцька — вул. Сяйво — вул. Широка — вул. Суботівська.
№ 19 — вул. Б. — І. Антонича — вул. К. Трильовського — пр. Червоної Калини — вул. Сихівська — вул. Зелена — вул. Дж. Вашингтона — вул. Пасічна — вул. Личаківська — вул. Тракт Глинянський — вул. Богданівська — вул. Пластова — вул. Ковельська — вул. Новознесенська — вул. Б. Хмельницького — вул. Б. Грінченка — вул. Гетьмана І. Мазепи — вул. І. Миколайчука — вул. В. Щурата — вул. І. Миколайчука — вул. Гетьмана. І. Мазепи — вул. Б. Грінченка — вул. Б. Хмельницького — вул. Новознесенська — вул. Ковельська — вул. Пластова — вул. Богданівська — вул. Тракт Глинянський — вул. Личаківська — вул. Пасічна — вул. Дж. Вашингтона — вул. Зелена — вул. Сихівська — пр. Червоної Калини — вул. К. Трильовського — вул. Б. — І. Антонича
№ 30 — вул. Т. Шевченка (Рясне 1) — вул. Левандівська — вул. Сяйво — вул. Городоцька — пл. М. Кропивницького — вул. С. Бандери — вул. М. Вербицького — вул. М. Коперника — вул. Д. Вітовського — пл. І. Франка — вул. І. Франка — вул. Козельницька — вул. Панаса Мирного — вул. Угорська — вул. Віденська — вул. С. Литвиненка — вул. Панаса Мирного — вул. Козельницька — вул. І. Франка — вул. Уласа Самчука — вул. І. Свєнціцького — вул. І. Франка — пл. І. Франка — вул. Д. Вітовського — вул. М. Коперника — вул. С. Бандери — пл. М. Кропивницького — вул. Коротка — вул. Городоцька — вул. Сяйво — вул. Левандівська — вул. Т. Шевченка (Рясне 1)
№ 35 — вул. Польова — вул. Новознесенська — вул. Механічна — вул. Б. Хмельницького — вул. В. Липинського — просп. В. Чорновола — вул. Торгова — пл. Князя Ярослава Осмомисла — вул. І. Гонти — пл. Данила Галицького — вул. Підвальна — вул. В. Винниченка — пл. Соборна — вул. І. Франка — вул. Зелена — вул. Шота Руставелі — вул. Стрийська — с. Солонка (вул. Наварійська) — вул. Стрийська — вул. Шота Руставелі — вул. Зелена — вул. І. Франка — пл. Соборна — вул. В. Винниченка — вул. Підвальна — пл. Данила Галицького — вул. І. Гонти — пл. Князя Ярослава Осмомисла — пл. Різні — просп. В. Чорновола — вул. В. Липинського — вул. Б. Хмельницького — вул. Механічна — вул. Новознесенська — вул. Польова
№ 36 — м. Винники (вул. Забава — вул. І. Франка — вул. Галицька) — вул. Личаківська — вул. Підвальна — вул. І. Гонти — вул. Городоцька — вул. Т. Шевченка — вул. Ю. Бенедиктовича — вул. Городоцька — пл. М. Кропивницького — вул. Городоцька — пл. Князя Ярослава Осмомисла — вул. І. Гонти — вул. Підвальна — вул. Личаківська — м. Винники (вул. Галицька — вул. Т. Шевченка — вул. В. Стуса — вул. І. Франка — вул. Забава).
Читайте також: – Немає ніяких загроз, – у ЛОДА прокоментували ситуацію у Стебнику
№ 36а — м. Винники (вул. Забава — вул. І. Франка — вул. Галицька — вул. Т. Шевченка — вул. В. Стуса — вул. І. Франка — вул. Забава)
№ 37 — вул. Під Голоском — вул. Варшавська — пр. В. Чорновола — вул. Торгова — вул. І. Гонти — вул. Підвальна — вул. В. Винниченка — вул. І. Франка — вул. Зелена — вул. Сихівська — пр. Червоної Калини — вул. В. Чукаріна — вул. Г. Хоткевича — вул. В. Чукаріна — пр. Червоної Калини — вул. Сихівська — вул. Зелена — вул. І. Франка — вул. В. Винниченка — вул. Підвальна — вул. І. Гонти — пл. Різні — пр. В. Чорновола — вул. Варшавська — вул. Під Голоском.
№ 40 – вул. Стрийська (ТРЦ «Кінг Крос Леополіс») — вул. Стрийська (автовокзал) — вул. Хуторівка — пр. Червоної Калини — вул. Сихівська — вул. Зелена — вул. Дж. Вашингтона — вул. Пасічна — вул. Личаківська — м. Винники — вул. Личаківська — вул. Пасічна — вул. Дж. Вашингтона — вул. Зелена — вул. Сихівська — пр. Червоної Калини — вул. Хуторівка — вул. Стрийська (ТРЦ «Кінг Крос Леополіс»).
№ 48 — Аеропорт — вул. Любінська — вул. І. Виговського — вул. Володимира Великого — вул. Княгині Ольги — вул. Академіка А. Сахарова — вул. М. Коперника — вул. П. Дорошенка — пр. Свободи — пл. Різні — пр. В. Чорновола — вул. Замарстинівська — вул. Л. Долинського — вул. Б. Хмельницького — вул. Б. Хмельницького (Галицьке перехрестя) — вул. Б. Хмельницького — вул. Гайдамацька — вул. Замарстинівська — пр. В. Чорновола — пр. Свободи — вул. П. Дорошенка — вул. М. Вербицького — вул. Академіка А. Сахарова — вул. Княгині Ольги — вул. Володимира Великого — вул. І. Виговського — вул. Любінська — Аеропорт.
№ 49 — вул. І. Величковського (Рясне-2) — вул. Т. Шевченка — вул. Городоцька — вул. Городоцька (Приміський вокзал) — вул. Городоцька — вул. Т. Шевченка — вул. І. Величковського (Рясне-2).
№ 50 — вул. І. Величковського (Рясне-2) — вул. Т. Шевченка — вул. о. Омеляна Ковча — вул. Винниця — вул. Тунельна — вул. Варшавська — пр. В. Чорновола — вул. І. Гонти — вул. Підвальна — пл. Митна — вул. Личаківська — вул. Пасічна — вул. Дж. Вашингтона — вул. Пасічна — вул. Личаківська — пл. Митна — вул. Підвальна — вул. І. Гонти — пл. Різні — пр. В. Чорновола — вул. Варшавська — вул. Тунельна — вул. Винниця — вул. о. Омеляна Ковча — вул. Т. Шевченка — вул. І. Величковського (Рясне-2).
Читайте також: Щонайменше 30 камер. Через крадіжку сакур у львівському Парку культури встановлять цілодобове спостереження
№ 54 — вул. Б — І. Антонича — вул. Коломийська — вул. І. Кавалерідзе — вул. Сихівська — пр. Червоної Калини — вул. Луганська — вул. Стрийська — вул. Академіка А. Сахарова — вул. М. Коперника — вул. С. Бандери — пл. М. Кропивницького — вул. Городоцька — вул. Т. Шевченка — вул. Брюховицька — смт. Брюховичі (вул. Незалежності України) — с. Бірки — смт. Брюховичі (вул. Незалежності України) — вул. Брюховицька — вул. Т. Шевченка — вул. Городоцька — пл. М. Кропивницького — вул. С. Бандери — вул. М. Вербицького — вул. М. Коперника — вул. Академіка А. Сахарова — вул. Стрийська — вул. Луганська — пр. Червоної Калини — вул. Сихівська — вул. І. Кавалерідзе — вул. Коломийська — вул. Б. — І. Антонича.
Документи на участь у конкурсі приймають до 3 червня 2019 р за адресою: м. Львів, вул. Ак. Сахарова, 2, понеділок — четвер, з 09.00 год. до 18.00 год., п’ятниця, з 09.00 год. до 17.00 год.
Конкурс планують провести 20 червня 2019 р.
Юлія Василина
----------
2019-05-07
Любка, Жадан, Кідрук, Завадський та Latexfauna розповіли, як можна допомогти розвитку сучасного українського мистецтва
3-5 травня у Тернополі відгудів 7-й мистецький фестиваль «Ї».Кореспондентка Galnet також була на події – поспілкувалась із зірковими гостями фестивалю про небуденне 
Цей симбіоз літератури, музики, живопису, фотографії й кінематографу тривав протягом трьох днів. «Файне місто» стало культурним осередком України, де об’єднались різножанрові митці та створили свій мистецький всесвіт.
Оскільки фестиваль «Ї» популяризує сучасне українське мистецтво, ми поставили однакове запитання зірковим учасникам заходу: «Яким є найефективніший спосіб розвитку сучасного українського мистецтва?».
Андрій Любка
(автор роману «Карбід», збірки оповідань «Кімната для печалі», «Кілер+» та низки поетичних збірок)
– Колись, коли я був студентом в Ужгороді, мені здавалось, що я живу у дуже провінційному місті, де нічого не відбувається. Тоді ми вирішили з друзями, студентами, молодими поетами організовувати літературні вечори самостійно. Запрошували відомих письменників, збирали зали і у такий спосіб наповнювали і своє культурне життя також. Тому, мені здається, що завжди є інтерес там, де є місцеві ентузіасти, де є місцева команда. Якщо робити фестиваль, умовно кажучи, з Києва, привозити щось в Ужгород, нічого не вийде, це нікому не цікаво. Коли є місцеве середовище, яке прагне щось зробити, яке у тому числі хоче показати і себе іншим, тому що це завжди працює у дві сторони. Коли ви запрошуєте когось, але водночас розказуєте йому про місцевих поетів, тобто ви спілкуєтесь, зав’язуються горизонтальні контакти, завжди є успіх. Тому я щиро заздрю, що у Тернополі є такий фестиваль, в Ужгороді такого фестивалю – немає. Це велике зусилля місцевої команди, знаючи як це все відбувається, це такий мотор. Де такі люди є, там і відбувається популяризація. Це все завжди йде знизу, така собі низова ініціатива. Найважливіше – це низова ініціатива, пошук з місця, а не пропозиція зі столиці.
Читайте також: Про Мирослава Ягоду: без назви
Максим Кідрук
(автор романів «Зазирни у мої сни», «Не озирайся і мовчи», «Жорстоке небо», а також низки тревелогів)
– Напевно, найважливіше – не заважати. Я не вірю у державні програми, не вірю у державну підтримку. Я вірю у те, що у нас достатньо творчих особистостей, які здатні розвивати, пропагувати і рухати далі цю культуру. Аби їм не заважали.
Юрій Завадський
(засновник видавництва «Крок», учасник гурту «Субпродукт» та автор низки поетичних збірок)
– Я думаю, що українське мистецтво, яким би воно не було, як би воно підтримувалось, чи не підтримувалось державою або людьми, чи ми читаємо свої книжки, чи не читаємо, важливо, щоб будь-яке мистецтво чи звукове, чи словесне, чи яке-небудь інше, відчуло себе частиною загальносвітового процесу. Щоб воно більше, так би мовити, вступало у взаємини, більше було обміну, дискусії з іншими. Потрібно більше занурюватись, не боятись, вчити іноземні мови, їздити по світу. Не думати, що ми в ізоляції зможемо створити якусь там самобутність. І не треба думати, що у такій відкритості ми можемо загубити свою самобутність. І те – неправда, і те – неправда. Кожен посувається у напрямі чогось, проте це не означає, що ми губимо свою українськість, навпаки – ми її розвиваємо, поглиблюємо. Іде обмін, взаємодія. Це – механізм. Просто потрібно говорити, спілкуватись.
Читайте також: Зустрічі на Личаківському цвинтарі й мистецьке підпілля у Львові: розмова із скульптором Василем Бабієм
Сергій Жадан
(автор романів «Депеш Мод», «Ворошиловград», «Месопотамія», поетичної збірки «Антена» та низки інших)
– Воно [мистецтво] має бути доступним, привабливим, не має сприйматися як щось дотаційне, як щось таке, що нікому не потрібне. У принципі, коли людина бачить, що українська література чи українська музика чи театр, що це модно, цікаво, якісно, то вона починає до цього серйозно ставитись.
Дмитро Зезюлін
(учасник українського музичного гурту Latexfauna)
– Людина просто повинна робити сама все красиво та класно, і тоді це всі побачать. А намагатись витягнути когось «за вуха» – не потрібно. Якщо воно нецікаве, то йому не допоможуть ні фестивалі, ні держава, ні низи, ні верхи. Все класне воно так чи інакше «вистрелить». Усі ці фестивалі будуть відбуватись самі собою, бо людям це цікаво. Цей процес є і буде. Все відбудеться само собою. Намагатись щось штовхати не потрібно. Класне завжди помітять. Усе відбувається у космосі, всесвіт все «нарішає».
Ольга Головчин
----------
2019-05-07
Чотири джипи для «королівської» бригади. Волонтери Львівщини повернулися з фронту
Львівські волонтери повернулись з чергової поїздки на Донбас. Разом з Великодніми смаколиками вони передали бійцям на передовій засоби зв’язку, чотири позашляховики та мікроавтобус
«Щодня війна диктує нам способи її ведення. На сьогодні головне – правильно маневрувати. Нам часто доводиться змінювати свої позиції на фронті, тому одне з найважливіших – мати надійний, мобільний і малопомітний транспорт. Щоб можна було і поранених евакуювати, і продукти підвезти», – розповідає хоч ще дуже молодий, але вже досвідчений командир роти вогневої підтримки 24-ої окремої механізованої бригади Андрій-Василь Дзюба зі Львова з позивним «Принц».
Така ж ситуація і в інших підрозділах славетної 24-ки. Бригада, як і в перший рік війни, займає передову лінію оборони українських рубежів.
Хлопці з розвідки кажуть, на зараз держава досить добре забезпечує найнеобхіднішим, навіть сучасну комп’ютерну техніку починають видавати. За власною ініціативою із зарплат докуповують певні деталі до дронів чи ще якісь необхідні речі. Проте завжди бракує мобільного транспорту. Багато листів скеровували від бригади до благодійників та меценатів.
«На ці машини дуже чекали у бригаді. Бо нормативи, які були до війни, не передбачають реальних потреб у таких авто. А джипи – це реальна необхідна допомога. Навесні вже зовсім зневірились, що хтось відгукнеться нам їх придбати. Аж тут отримали позитивну відповідь від нардепів Дубневичів» – розповідає представник розвідки 24-ки Роман.
Читайте також: «Усі сили і мотивацію необхідно шукати лише у собі». Як військовий після важкого поранення став письменником
Особисто передав хлопцям машини на фронті Ярослав Дубневич.
«Війна триває уже п’ятий рік. І у мене немає ілюзій, що вона закінчиться за тиждень чи місяць. Бо північний сусід це підлий і підступний ворог, для якого немає нічого святого, – підкреслив народний депутат. – І тому я вже вкотре кажу – ми всі разом повинні боротись з воргом, підтримувати нашу армію, хоч вона вже стала сучасною і боєздатною. Та волонтерська допомога і нині залишається на часі, бо не всім, на жаль, наша держава здатна забезпечити повсякденні потреби військових. Тому з перших днів війни і до остаточної перемоги особисто я завжди допомагатиму армії України».
Читайте також: Допомагає «бачити» колір, рівень освітлення і перешкоди. Львівський школяр придумав пристрій-помічник для незрячих
Загалом за час війни на сході Богдан та Ярослав Дубневичі передали на фронт 19 одиниць автомобільної техніки.
Мешканці Городоцького, Мостиського та Самбірського районів постійно долучаються до волонтерських поїздок. Готують вареники, передають м’ясні вироби, солодощі, каву, чай і адресні передачі військовим.
Та окрім того, багато інших нагальних потреб бійців закриває благодійний фонд політиків. Під час регулярних поїздок разом з волонтерами Народної Самооборони Львівщини, до нардепа звертаються хлопці з проханнями і вже у наступній поїздці отримують замовлене.
До прикладу, під час передачі мікроавтобуса минулого року, військові з новокалинівської авіації попросили засоби зв’язку. І вже у цій поїздці отримали новенькі комплекти рацій.
Ще один практичний подарунок волонтери з Львівщини передали «Правому сектору», який зараз дислокується на околицях Донецька. Спілки ветеранів АТО Городоччини та Мостищини зібрали кошти та придбала бус для медичних потреб. Окрім безпосередньої участі у бойових діях, добровольці надають медичну допомогу місцевому населенню та опікуються дитячими будинками.
Читайте також: Львову – 763. Події, які зробили місто таким, яким ми його знаємо
Також у Провідну неділю у підрозділах, де встигли побувати волонтери, провели богослужіння та освячення переданих транспортних засобів.
Читайте також: Три історії про святкування Великодня, у які нам важко повірити
Андрій Теплий
----------
2019-05-07
Як господарям Львівщини вберегти врожай під час травневих похолодань та заморозків
Вже другий місяць поспіль погодні умови тримають в напруженні українських аграріїв. Різке похолодання з кінця квітня може призвести до загибелі різних зернових культур
Цьогоріч країна потерпає від весняних заморозків, а подекуди і 10-ти сантимерторого снігу.
«Відбулося зниження температури. Це припинить або сповільнить ростові процеси. Насіння, яке посіяно в грунт повільніше пропостає. Рослини, які вегетують повільніше розвиваються», – розповів директор обласного департаменту агропромислового розвитку Ігор Вуз.
Найближчим часом погода на Заході країни не покращиться. На найближчий тиждень синоптики й надалі прогнозують опади та коливання температур.
Читайте також: – Немає ніяких загроз, – у ЛОДА прокоментували ситуацію у Стебнику
«На найближчі дві доби вночі очікуються сильні заморозки від 0 до -5. І денна температура дещо підвищиться від +12 до +19. З 10-го числа знову очікуємо на опади», – сказала синоптик Олександра Тузяк.
Відтак аби вберегти вже посіяний врожай від холоду та морозу аграрникам слід дрібно розпилювати воду по земельній ділянці, отеплити дерева та кущі сухою травою, а для більш теплолюбиві культури вкрити рослинним агроволокном.
Читайте також: Щонайменше 30 камер. Через крадіжку сакур у львівському Парку культури встановлять цілодобове спостереження
«Ще не всі дереві відцвіли. Зараз переважно ягоди цвітуть. Будуть заморозки, то будуть пошкодження самої квітки, елементів квітки та самих зав’язінь», – рекомендує Ігор Вуз.
Як зазначили у департаменті агропромислового розвитку дощова погода у травні прийнятна для України
проте останнє таке аномальне похолодання було зафіксовано на території нашої держави приблизно 100 років тому.
Софія Лопатка
----------
2019-05-07
– Немає ніяких загроз, – у ЛОДА прокоментували ситуацію у Стебнику
Чиновники опираються на результати досліджень
Днями, мешканці Стебника перекрили місцеву дорогу. Для цього, за словами людей, у них є дві причини. Перша – бездоріжжя у місті. А друга – екологічна катастрофа. Адже ще у 2017 році у полі, неподалік міста, провалилася земля. Глибина провалля сягала 50 метрів. Після цього вантажні автівки пустили в об’їзд міста. Проте, мешканці Стебника хвилюються, що рух вантажного транспорту може спровокувати нові провалля.
Galnet вирішив з’ясувати, що про ситуацію у Стебнику думають у Львівській ОДА та що роблять для того, аби мешканці міста почувалися безпечно.
– У нас було кілька проблемних питань, основне – загроза будинковолодінням місцевих мешканців. На наше замовлення три науково-дослідні установи (Інститут геології та геофізики, Львівська політехніка та Національний університет нафти і газу) провели дослідження і визначили, що ніяких загроз для будівель місцевих мешканців немає, – каже директор департаменту екології та природних ресурсів Руслан Гречаник. 
І додає, що дорогу, на яку нарікають містяни – відремонтують:
– У проект створення об’їзної дороги закладені роботи і з ремонту дороги через Стебник. Земельні ділянки під цю дорогу вже виділили, тобто зараз проект закінчується, отримується експертиза і буде фінансування робіт. 
Читайте також: Що відбувається з львівським сміттям після того, як воно потрапляє у сміттєві контейнери (Розслідування)
За словами пана Гречаника, влада реалізує ще кілька проектів, що мають покращити ситуацію у Стебнику та околицях:
– В нас було перенесення ліній електропередач 35 кВ, 110 кВ та 220 кВ, одну вже перенесено – на решту розроблена документація і внесені зміни в інвестиційну програму, тобто фінансуватимуть перенесення Львівобленерго та Західенерго. Окрім цього перенесення водогону Гірне-Дрогобич, роботи вже розпочали, кошти виділили з резервного фонду. Також укріплення і розчистка русла річки Вишниці, зараз закінчилась процедура оцінки впливу на довкілля, частину коштів виділили з обласного фонду, а решту чекаємо з резервного.
Читайте також: На Львівщині за перевищення швидкості оштрафували понад 8 тисяч водіїв
Мар'яна Галькович
----------
2019-05-07
Щонайменше 30 камер. Через крадіжку сакур у львівському Парку культури встановлять цілодобове спостереження
Про це у коментарі Galnet повідомив заступник директора львівського Парку культури і відпочинку ім. Б. Хмельницького Левко Міклош 
За словами Міклоша, необхідне приладдя вже закупили і встановлять протягом тижня. Відеоспостереження відбуватиметься цілодобово.
«Камер маємо вже щонайменше 30, але якщо є охочі долучитись до спільнокошту для закупівлі, то ми можемо це продовжити», – розповідає заступник директора.
Також адміністрація парку просить про допомогу патрульну поліцію:
«Ми звертались до правоохоронних органів, щоб вони проклали маршрут патрульної поліції через парк, адже люди вже примудрились заробляти на наших рослинах. Вони викопують дерева і вже за два кроки продають їх на базарі», – пояснює Galnet пан Левко.
Читайте також: На горі Піп Іван Чорногірський лютує зима: Рятувальники показали відео
Нагадаємо, що під час святкування Дня міста зі львівського Парку культури і відпочинку ім. Б. Хмельницького вкрали дві сакури, також, за словами директора парку, зловмисники намагались поцупити і кущ калини. Через цей інцидент директор парку Олександр Молодий призупинив програму «Подаруй парку дерево». Про це він повідомив на своїй сторінці у Facebook:
Читайте також: Книг для незрячих друкуватимуть більше: Львів отримав ще один брайлівський принтер
Карина Ляшенко
----------
2019-05-07
Як на Львівщині рятують Поморянський замок. Благодійники придбали уже 120 штахет
Кожен благодійник отримав свою персональну штахету та її міні-копію 
Активіста благодійного фонду «Спадщина.UA» Ганна Гаврилів, яка розпочала акцію «Купи штахету», щоб врятувати Поморянський замок, поділилась із Galnet першими успіхами.
«На сьогодні уже вдалось продати 120 штахет, тобто уже зібрано – 12 000 гривень. Мета акції – встановити захисний паркан навколо замку і у такий спосіб врятувати Поморянський замок, пам’ятку XV століття, від руйнації, і захистити від можливої небезпеки відвідувачів, які все частіше сюди приїжджають. Це лише одна із акцій – далі плануємо масштабніші, власне, зі запобігання руйнації замку». – Пояснила Galnet Ганна Гаврилів.
Додамо, що паркан, на який зараз збирають кошти, буде тимчасовим, на період ремонтно-реставраційних робіт. Проте, згодом його використають для огорожі з південної сторони території призамкового парку.
Вартість однієї штахети –200 гривень. Кожен охочий може приєднатись до акції та внести свою лепту у розвиток культурної спадщини України. Бути власником маленької частини величного замку.
Як купити штахету?
Також у подарунок ви отримуєте міні-штахету, на якій буде зазначено П.І.Б. благодійника та персональний номер.
На початку квітня Galnet писав про те, що у Поморянах влаштували загальноміську толоку. Докладніше про це можна прочитати ТУТ.
Читайте також: «Нотр-Дам – згорів, а у вас є свої хворі «діти»: львівська активістка звернулася до міністра культури
Відвідати сторінку Facebook Поморянського замку можна за посиланням: https://cutt.ly/AtERMq
Відвідати «Поморянський музей» за адресою вул. Підзамче, 2, смт. Поморяни, Золочівський район, Львівська область. Контактний телефон – +38 (067)-843-29-32.
Ольга Головчин
----------
2019-05-07
На Львівщині попереджають про підйом рівня води у річках
Також, за даним Львівського обласного гідрометцентру, на території області сьогодні очікують поривів вітру до 20 м/с
Температура повітря від +8°С до +13°С.
Також у зв’язку із значними дощами, 7 – 8 травня очікують підйом рівнів води:
– на річках басейнів Сяну, Дністра на 0,3 – 1,3 м;
– на річках басейну Західного Бугу на 0,2 – 0,7 м, місцями можливий початковий вихід води на заплаву.
Як повідомляв Galnet раніше, у найближчі дні на Львівщині прогнозують пориви вітру та сильні заморозки.
Читайте також: На горі Піп Іван Чорногірський лютує зима: Рятувальники показали відео
Марічка Курило
----------
----------
2019-05-08
В Україні офіційно святкуватимуть День батька
Якщо президент підпише указ
Сьогодні Кабмін схвалив указ президента України «Про День батька». Відповідно до нього у третю неділю червня кожного року українці святкуватимуть День батька. Про це повідомили на офіційному Урядовому порталі.
Тепер цей указ має підписати президент і якщо це станеться, то цьогоріч своїх татусів ми вітатимемо 16 червня. 
«Реалізація акта сприятиме забезпеченню сприятливих умов для всебічного розвитку сім’ї як основи суспільства і підвищенню статусу чоловіка як батька в процесі виховання дітей», – йдеться у повідомленні.
Читайте також: «З дітьми сидіти набагато тяжче, ніж в офісі»: львів’янин розповів про своє життя у декреті
До слова, неофіційно День батька в Україні відзначають або в третю неділю червня, або в третю неділю вересня. Другу дату підтримав ще у 2013 році Кабінет міністрів, але тодішній президент Віктор Янукович відповідного указу не підписав.
Мар'яна Галькович
----------
2019-05-08
Меми про цибулю, Супрун і Галицький ринок. Чому подорожчали овочі і що з тим робити
Дослідження Galnet
Останніми днями українці у соцмережах активно поширюють меми про подорожчання цибулі та капусти. Користувачі стверджують, після різкого стрибка цін, ці овочі тепер розкіш.
 
Журналістка Galnet вирішила з’ясувати, чи справді овочі так подорожчали, і, якщо так, з чим це пов’язано, та як можна їх замінити.
Заради експерименту, вирушаємо на Галицький ринок у Львові. Там нас одразу заспокоюють: ціни на цибулю справді зросли, але не катастрофічно.
 «Весною завжди дорожче. Тому що зимою усе закінчується, завозять імпортний товар. Новий товар буде дешевшим, а старий допродуємо по старій ціні» – розповідає Galnet продавчиня пані Інна. І проводить нам маленький екскурс.
«Цибуля дістала «хандрачку». Робиться, бачите, така «дохленька», м’якенька. Кожна друга немає товарного вигляду, але всередині – нормальна».
«А ця гарна, свіжа – відповідно, дорожча. Якщо свіжої робиться більше, то ціна падає», – пояснює просту ринкову арифметику Інна.
Кілограм ріпчастої цибулі на Галицькому ринку станом на 8 травня обійдеться у 32 гривень. Місяць тому, за даними Мінфін, у середньому по Україні кілограм цибулі коштував близько 30 гривень.
З капустою ситуація кардинально інша: молода білокачанна на Галицькому ринку зараз 18-23 гривні за кілограм. У квітні, за даними Мінфін, вона коштувала у середньому по Україні трохи більше 50 гривень за кіло.
Читайте також: Бургер і кебаб зі сиром: Відомий кухар опублікував книгу з рецептами для шкільних їдалень
Зростання цін на овочі наприкінці весни – це щорічне явище, погоджується з продавчинею Інною аналітик української аграрної асоціації Тетяна Драгун. Його пов’язують з відсутністю необхідної інфраструктури для довгострокового зберігання овочевих культур. Відтак, попит на овочі протягом року менш-більш однаковий, однак наприкінці весни пропозиція є меншою, тому і ціни зростають.
Та на ціни цибулі і капусти в Україні цієї весни вплинули одразу кілька факторів:
«По-перше, скорочення числа сільськогосподарських виробників. По-друге, несприятливі погодні умови в Європі. По-третє, масовий експорт української продукції за кордон. Саме через те, що в Європі обсяг виробництва через посуху скоротився, нашим виробникам було дуже вигідно експортувати продукцію до європейським країн, що і власне відбулось», – пояснює Galnet Тетяна Драгун.
Для підтвердження своїх слів експертка наводить цифри:
«На приклад, у 2018 році українці експортували 21 тисячу тонн цибулі, це найбільший показник від 2013 року.
Аналогічна ситуація прослідковувалась із капустою. Сумарно Україна експортувала у 2018 році – 8,4 тисячі тонн, що стало також найбільшим показником з 2013 року».
Читайте також: Як господарям Львівщини вберегти врожай під час травневих похолодань та заморозків
Усі ці фактори у комплексі призвели до браку продукції на нашому внутрішньому ринку, тому, відповідно ціни на них підвищились. Виходить так, що через це тепер на українських прилавках продукти, які приїхали до нас з Азії.
Відтак українці кинулись розповідати про свої жалі у соцмережі, хто жартома, а хто – всерйоз.
Цю активність у соцмережах підхопила навіть виконувачка обов’язків Міністра охорони здоров’я України Уляна Супрун. Про всяк випадок, розповідає, чим можна замінити ці небюджетні, але корисні для здоров’я овочі:
Не вистачає грошей на цибулю чи капусту? Вихід є!
Читайте також: Де на Львівщині найбільші незаконні сміттєзвалища: СПИСОК
Тим часом, експерти та продавці ринку прогнозують: ціни на цибулю та капусту мають нормалізуватись уже до кінця місяця.
Ольга Головчин
----------
2019-05-08
Сьогодні у Старому Самборі зустрічатимуть загиблого військового
Далі 24-річного Івана Сакаля повезуть до рідної Турки
Через Старий Самбір військового везтимуть о 19:00.
Нагадаємо, хлопець помер у лікарні Дніпра унаслідок кульового поранення. Як повідомив головний лікар Дніпровської обласної клінічної лікарні ім. Мечникова Сергій Риженко, важке кульове поранення Іван отримав біля Новотроїцького 1 травня.
Читайте також: Насильсьво в сім’ї: до поліції Львівщини надійшло більше двох тисяч заяв
«Куля влучила в районі правої вилиці, вийшла через зону лівої лопатки, пошкодивши на шляху всі життєво важливі органи», – написав лікарю
Лікарі 5 днів поспіль робили хлопцеві операції, щоб врятувати його. Проте, чуда не сталося. Про смерть хлопця повідомили в Одеському окремому батальйоні морської піхоти.
Юлія Василина
----------
2019-05-08
Засмагати більше не модно. Львівські лікарі пояснили чому
Фахівці наголошують: кожен сонячний опік у 10 разів підвищує ризик захворіти на рак шкіри
У Львові триває тиждень обстеження новоутворів шкіри. До 12 травня кожен житель області може безкоштовно обстежити родимки та вчасно «підловити» небезпечне захворювання.
«Щороку кількість хворих зростає на 5%. Минулого року ми обстежили до двох тисяч пацієнтів. У трьох з них виявили меланому. У 12-ти – базаліому (рак шкіри, який не дає метастазів, натомість теж потребує оперативного втручання)», – пояснив Galnet директор Львівського обласного комунального шкірно-венерологічного диспансеру Ярослав Вісьтак.
За його словами, меланома – один з найагресивніших різновидів раку шкіри. День профілактики меланоми у Європі проводиться 10 травня, однак, щоб прийняти усіх охочих, акцію на Львівщині вирішили продовжити до 12 травня.
Лікар наголошує, обстеження шкіри особливо актуальне перед початком сезону відпусток, адже саме з пляжів люди найчастіше повертаються з небезпечними для життя новоутвореннями. Фахівець акцентує – треба перевіряти родимки та будь-які плями на шкірі й після сезону засмаг.
Читайте також: Отруєння військових у Львові: винним загрожує від 5 до 7 років в’язниці
За даними медиків, щороку в Україні виявляють близько 1000 хворих, які навіть не підозрювали про небезпечну недугу. На початках хвороба добре піддається лікуванню, у той час як на третій-четвертій стадії боротися з нею надзвичайно важко. Меланома швидко розповсюджує метастази (ракові клітини) й протягом одного-двох років людина помирає.
Найчастіше провокує меланому зловживання ультрафіолетом, пояснює завідувач поліклінічним відділенням Львівського обласного шкірно-венерологічного диспансеру Ольга Смачило: «У Європі засмага давно вийшла з моди. Батькам, які полюбляють возити дітей на оздоровлення у тропічні країни, слід пам'ятати, що 30% отриманих у дитинстві опіків, у пізньому віці перетворюються на злоякісні новоутворення. Зважаючи на це, пляж варто відвідувати лише до 11 ранку та після 16 години дня. Необхідно користуватися сонцезахисними засобами».
Читайте також: У Дрогобичі благодійники під час балу зібрали понад 200 тисяч на медичне обладнання
Спеціалістка наголошує, люди зі світлою шкірою та білявим волоссям «згоряють» швидше, тож варто обирати креми з SPF не менше 50. Смуглявим можна обмежитися засобами з SPF 30.
Але й вони не захистять на 100%. Тому засмагати краще помірковано. Крім того, кажуть лікарі, надмірна засмага – основний фактор старіння шкіри та формування небезпечних недуг.
Лікар-дерматовенеролог вищої категорії Ірина Жируха каже, що меланома може утворитись як з родимки, так і на чистій шкірі. Будь-яка плямка коричневого, рожевого або білого кольору має насторожувати. Навіть кваліфікованому медику без спеціального пристрою не завжди легко виявити небезпеку. Тож звернення до медичної установи – обов'язкове!
Медики визначають недугу з допомогою своєрідної шкали. За словами Ірини Жирухи, у них це – слово «Акорд».
А – Асиметрія. Якщо краї родимки раптово стали нерівними – варто бити на сполох.
К – Краї. Набули зубчастої або іншої дивакуватої форми – час негайно обстежити шкіру.
О – Окрас. Зміна кольору родимки або пігментної плями – небезпечна.
Р – Розмір. Зростання новоутвору у ширину чи висоту після сонця має насторожувати.
Д – Динаміка. Якщо родимка вкрилася кірочкою або кровоточить – візит до лікаря відкладати не можна!
Читайте також: Де на Львівщині найбільші незаконні сміттєзвалища: СПИСОК
У диспансері є група пацієнтів з диспластичними (нетиповими) родимками, за якими постійно спостерігають. Будь-яке пошкодження – привід для видалення. Щоб визначити, чи не перетворився новоутвір у злоякісну недугу, його відправляють на біопсію (аналіз на наявність злоякісних клітин).
«У будь-якому випадку, профілактика – кращий спосіб врятуватися від недуги, ніж її лікувати, – наголошує Ірина Жируха. – Сучасна екологія та озонові діри роблять свою чорну справу. У першу чергу, біду спричиняють надмірні сонячні ванни. Деколи причиною можуть стати гормональні збої та проблеми з травною системою. Окрема тема – солярії. Відвідувати їх – те саме, що повертатися до XVII століття! Вони – однозначно шкідливі й штучна засмага – давно неактуальна. У Європі їх заборонили відвідувати особам до 21 року».- Наголошує лікарка.
Крім того, протягом усього року безкоштовно обстежити новоутвори на шкірі та родимки можна у Львівському обласному шкірно-венерологічному диспансері (вул. Євгена Коновальця, 1).
Читайте також: У Львові не можна буде перевести дитину з одного садочка в інший
Юлія Короленко
----------
2019-05-08
Приносьте експонати: У Дрогобичі відкриють унікальний музей
Містян закликають стати співтворцями
У Дрогобичі відкриють музей комп'ютерної техніки, у якому дрогобичани та гості міста зможуть простежити прогрес та порівняти можливості інформаційних технологій, які функціонують зараз та були раніше. Для дітей більшість музейних експонатів здаватимуться справжніми раритетами.
До речі, дрогобичан закликають долучитися до створення музею.
– Ми плануємо відкривати перший музей комп'ютерної техніки на Дрогобиччині. Зокрема, у планах зібрати всі можливі експонати, які формували історію розвитку технологій у світі. Кожен експонат міститиме підпис громадянина, який надав його музею, – розповів творець ідеї, начальник відділу ІТ та аналізу ДМР Станіслав Гайдер.
Коли назбирають потрібну кількість експонатів, то організатори разом із містянами обиратимуть приміщення, де можна розмістити музей, та його назву.
Читайте також: У Дрогобичі благодійники під час балу зібрали понад 200 тисяч на медичне обладнання
Для того, аби передати свої речі для музею, у міськраді створили спеціальну форму, яку можна заповнити ТУТ.
Мар'яна Галькович
----------
2019-05-08
Насильсьво в сім’ї: до поліції Львівщини надійшло більше двох тисяч заяв
І це лише за 4 місяці 2019 року
Станом на 1 травня до поліції Львівщини надійшло 2119 заяв та повідомлень щодо осіб, які вчинили насильство відносно своїх родичів. Відкрито 38 кримінальних проваджень за фактами злочинів, вчинених на побутовому ґрунті. Сімом особам, згідно Закону України «Про запобігання та протидію домашньому насильству», судами винесено обмежувальні приписи, а саме по одному в Жовківському, Бродівському, Шевченківському, Залізничному районах та у місті Борислав, ще два – у Личаківському районі Львова.
Читайте також: Отруєння військових у Львові: винним загрожує від 5 до 7 років в’язниці
Є сім’ї, де насильство відбувається постійно. Поліція Львівщини зафіксувала 12 випадків систематичного вчинення домашнього насильства, за фактами яких розпочато досудові розслідування кримінальних проваджень. А саме по одному у Пустомитівському, Бродівському районах та у місті Червоноград, по два – у Дрогобицькому, Кам’янка-Бузькому і Яворівському районах, ще три випадки – у Буському районі.
Читайте також: «Хотіли позбавити батьківських прав»: як львів’янка боролася за своїх синів
На профілактичному обліку перебуває 3614 осіб, з них 7 неповнолітніх, зокрема дівчина та 6 хлопців. Серед дорослих – 3374 чоловіки та 234 жінки.
Юлія Василина
----------
2019-05-08
«Війна несла смерть і рани
»: у Львові вшанували пам’ять жертв у Другій світовій війні (ФОТО)
8 травня – День пам’яті та примирення, присвячений пам’яті жертв Другої світової війни. У рамках цього дня у Львові відбулось покладання квітів біля Пам’ятного хреста та проведення екуменічної панахиди
Безліч львів’ян зібрались на місці колишнього концентраційного табору «Шталаг – 328» та поклали квіти в знак пам’яті загиблих.
Galnet вдалось поспілкуватись з родичем загиблого у війні Степаном Трохимчуком. За його словами, війна зачепила кожну родину і його також.
«Насамперед, це День пам’яті за тими загиблими українцями та іншими національностями, які загинули в цій війні. У кожній родині були жертви і у моїй теж, загинув мій хресний тато. Він воював на трьох різних фронтах, так вийшло. Став інвалідом війни ІІ групи, все життя було понівечене війною. Війна несла не лише смерть, але й рани, розруху, моральні втрати, духовні, матеріальні. Війна – це величезне лихо, нам треба засуджувати людей, які хочуть війни», – розповідає голова всеукраїнського об’єднання ветеранів у Львівській області Степан Трохимчук.
Чоловік переконаний, що Друга світова війна не закінчилась, вона продовжується й сьогодні.
«Сьогоднішня війна, яка йде в Україні, – це продовження Другої світової, тому що вона ще не закінчилась. Кожний рік ми знаходимо десятки могил, ще не всі загиблі перехоронені. Ця війна ще продовжується у плані політичному та моральному. Ця війна, що веде Україні проти загарбника, це продовження війни, той самий ворог, ті самі КГБісти, які називаються зараз по-іншому – «рускім міром» «рашистами», – каже чоловік.
«Без пам’яті, немає майбутнього. Щоб мати майбутнє потрібно знайти минуле», – підсумовує Степан Трохимчук.
Читайте також: «У часи інформаційної війни з Росією не достатньо просто відповідати на пропаганду контрпропагандою», – Римма Товкайло
Історичну довідку під час вшанування пам’яті жертв Другої світової війни вніс голова Львівської ОДА Олег Синютка
 «7 травня 1945-го року гітлерівська Німеччина підписала офіційний акт про капітуляцію перед союзними військами і у такий спосіб було поставлено крапку в Другій світовій війні, яка розпочалась у вересні 1939-го року на українських землях. Ця війна для українців не припинилась і після юридичної крапки Другої світової війни. 8 травня весь світ і з ними сьогодні демократична українська держава вшановує пам’ять всіх тих, хто незалежно від форми, яку носив, незалежно від армії у якій воював, всіх тих, хто поліг на полях битви Другої світової війни», – розповідає чиновник.
Також серед присутніх були й діти, учні Львівської української гуманітарної гімназії імені Олени Степанів. Директорка гімназії Лариса Василишин прокоментувала Galnet те, як важливо розвивати національну пам’ять у молоді.
«Сьогодні, власне, той день, коли діти мають можливість побути у середовищі громади і відчути, що вони теж є частинкою, яка творить майбутнє. Для того, щоб майбутнє наше було щасливим, успішним, самодостатнім, ми повинні пам’ятати і знати добре історію. Оскільки, як кажуть наші предки, історія завжди повторюється тоді, коли її не знаєш. Відповідно, ті помилки, які були здійснені до нас, ми повинні виправити. А для того ми ходимо і вшановуємо тих, хто мріяв про велике і щасливе життя, про майбутнє, яке вони мали будувати, але водночас не зміг цього зробити, тільки через те, що забракло їм у той момент сили захистити себе. Ми вчимось безпеки борони усе те, що нам подарував Бог: життя, змелю, злагоду, любов, мир, сім’ю.
Читайте також: Чотири джипи для «королівської» бригади. Волонтери Львівщини повернулися з фронту
Також наприкінці вшанування відбулась акція «Країна пам’яті», під час якої присутні розмістили символічні маки на схематичній карті України.
Ольга Головчин
----------
2019-05-08
Отруєння військових у Львові: винним загрожує від 5 до 7 років в’язниці
Зараз стан здоров’я 57 військовослужбовців задовільний, усі вони перебувають під наглядом медиків
У теруправлінні ДБР, розташованого в місті Львів, розслідують кримінальне провадження за фактом харчового отруєння службовців однієї з військових частин Національної гвардії України.
Слідчі отримали інформацію про отруєння 57 службовців військової частини №4114, розташованої в місті Львові, після чого одразу ж прибули в солдатську їдальню. Там вони провели огляд приміщення та продовольчих складів військової частини, а також відібрали зразки продуктів харчування з кухні та проби біологічного походження від персоналу їдальні. Увесь отриманий матеріал зараз досліджують у спеціальній лабораторії.
– Всі висновки будуть йти в справу і службове розслідування. Наразі, що мені відомо, що у кухарів ніяких збудників не виявлено, – розповів Galnet офіцер групи комунікації та інформації Західного територіального управління майор Володимир Хаверко.
Читайте також: У Дрогобичі благодійники під час балу зібрали понад 200 тисяч на медичне обладнання
За цим фактом внесені відомості до Єдиного реєстру досудових розслідувань за ознаками кримінального правопорушення, передбаченого ч. 3 ст. 425 Кримінального кодексу України, за недбале ставлення військової службової особи до військової служби в умовах особливого періоду крім воєнного стану.
Якщо вину доведуть, то особам причетним до отруєння загрожує покарання у вигляді позбавлення волі терміном від 5 до 7 років.
 
Мар'яна Галькович
----------
2019-05-08
У Дрогобичі благодійники під час балу зібрали понад 200 тисяч на медичне обладнання
У Дрогобичі уже вдруге відбувся Благодійний бал «Щастя усім – дай Бог». Серед учасників події була і кореспондентка Galnet
Благодійний бал «Щастя усім – дай Бог» – це велика подія, яка об’єднала місцевих, гостей міста, митців, акторів зірок шоу-бізу і просто небайдужих, готових долучитись до доброї справи.
Серед учасників, зокрема, актриса, телеведуча та громадська діячка – Римма Зюбіна.
 «Це частина мого життя, я приїхала без всіляких гонорарів, у купейному вагоні, тому що я розумію, що ми повинні зібрати гроші для кардіологічного відділення міської лікарні. Якщо моя присутність хоча б на 10 гривень збільшить наш збір, то я буду дуже рада!», – поділилась зіркова гостя.
Долучилась до Благодійного балу і переможниця талант-шоу «Голос країни» – Оксана Муха.
 «Добра справа потребує підтримки, якщо є можливість приїхати – треба це зробити», – пояснює свою позицію Оксана.
Читайте також: Діагностує будь-яку патологію судин: Львів та Дрогобич отримали унікальний апарат
Бал присвятили збору коштів на придбання реанімаційно-хірургічного монітора ЮМ-300 та дефібрилятора-монітора HEART START MRX Філіпс Медікал для кардіологічного відділення та відділення інтенсивної терапії Дрогобицької міської лікарні №1.
Також під час Благодійного балу відбувся аукціон, з молотка йшли роботи авторського виконання. Частина виручених на аукціоні коштів піде на лікування дрогобичанина Сергія Паньківа.
Читайте також: Які дороги ремонтуватимуть на Дрогобиччині у 2019 році: СПИСОК
Головним організатором балу була громадська діячка Леся Татарська, яка вже не вперше організовує подібні події.
Загалом під час Балу на благодійні цілі вдалось зібрати 207 тисяч 600 гривень.
Наприкінці квітня Galnet писав про те, що у Дрогобичі за кошти, зібрані на першому такому благочинному балу, купили апарат штучної вентиляції легень. Нагадаємо, під час минулорічної події вдалось зібрати 169 тисяч 550 гривень.
Усі фото авторки публікації
Читайте також: Допомагатимуть сім’ям у скруті і не тільки: У Дрогобичі розпочинається волонтерський табір
Марта Кагуй
----------
----------
2019-05-09
У Самбірську райлікарню купили операційний стіл за майже 140 тисяч гривень
Операційний стіл з ортопедичною приставкою призначений для різних видів операції
Про це Galnet розповів головний лікар Самбірської центральної районної лікарні Богдан Марчук.
Той стіл, що був у нас раніше, то його купили ще за Радянського Союзу. І за той час – це перший новий стіл. Старий не був багатофункціональний. І його багато разів ремонтувал, зварювали. А новий стіл нам дуже потрібен, бо проводимо багато операцій. У середу і п’ятницю оперують стоматологи, а у вівторок і четвер – хірурги. А також є різні ургентні операції. В нас буквально кожного дня операції, – пояснив лікар.
За тиждень до лікарні ще привезуть систему моніторингу стану пацієнта.
Цю систему під час операції підключають до пацієнта і на моніторі видно параметри: тиск, пульс, серцебиття, кардіограму. Бо раніше ці параметри медсестра визначала вручну – міряла тиск, пульс. І витрачала зайвий час, – каже Богдан Марчук.
Читайте також: Засмагати більше не модно. Львівські лікарі пояснили чому
Монітор пацієнта коштує – 50 400 гривень, а операційний стіл – 138 500 гривень, йдеться на сайті публічних закупівель Prozorro.
Також головний лікар додає, що це не єдині оновлення у медзакладі:
За тиждень нам ще привезуть наркозно-дихальний апарат. Також ми ще заказали апаратуру на лабораторію: біохімічний аналізатор, мікроскопи. Бо у нас вже все старе.
Читайте також: Від зустрічей з хлопцями відмовлялася: боялася, що кавалер візьме за руку, а вона – волога та хол
Богдан Марчук каже, що потім хотіли б замінити і старий рентген-апарат.
Коли до нас приїжджала Уляна Супрун, то казала, що це ядерний реактор. Але він дуже дорого коштує. Більше мільйона гривень, напевне, – розповів лікар.
Юлія Василина
----------
2019-05-09
«Через карикатуру їй дали 14 років». Київський сатирик розповів у Львові про життя карикатуристів
Кореспондентка Galnet поспілкувалася із Володимиром Казаневським під час відкриття у Львові його виставки «Ватні коліна» 
Карикатуристів найбільше у тих країнах, де найбільше проблем
 «Соціальна карикатура без слів з’явилась у США у період економічної кризи. Тоді там були неймовірні соціальні проблеми. Згодом карикатура прокралась до країн соцтабору та Радянського Союзу. Карикатуристи активно брали участь у розхитуванні союзу. Ми малювали підпільні карикатури та перепродували їх нелегально на Захід.» – розповідає Galnet Володимир Казаневський.
За його словами, зараз карикатурне мистецтво найбільш розвинене у двох країнах: Туреччині та Ірані. Однак там для митців є і серйозні загрози.
«Там карикатуристи, буває, сидять у в’язницях навіть за недуже критичні твори. Якщо карикатурист проти влади, він може отримати великий термін. Наприклад, був такий випадок, що карикатурист зобразив перед дзеркалом Прем’єр-міністра, який говорить: «Я прокинувся у поганому настрої». Чиновник подав у суд на карикатуриста і той отримав півроку».
«Також був випадок, коли іранська карикатуристка намалювала політиків, які стоять за трибуною, а замість облич у них голови мавп. Їй дали 14 років через цю карикатуру. Зараз вона сидить у в’язниці», – згадує для Galnet невеселий бік життя карикатуристів Володимир Казаневський.
Читайте також: Про Мирослава Ягоду: без назви
Живописне мистецтво більш розвинене в Україні, аніж карикатурне
Володимир пояснює, зазвичай усі карикатуристи старші за 50 років. Для того, аби стати успішним у карикатурі, потрібно мати відповідний інтелект, знання, філософію. І дуже багато тренуватись у малюванні. Карикатура існує на межі різних жанрів: поезії, літератури, журналістики та філософії.
«Живописне мистецтво більш розвинене в Україні, аніж карикатурне. Почнемо з того, що професійних живописних митців може бути 10 чи 100 тисяч, а карикатурних – ні. В Україні близько 40 професійних карикатуристів. У вищезгаданій Туреччині – близько 800», – наводить цифри сатирик.
Про людей, які стоять на колінах
Напередодні у Night Art Bar «Satirikon» (вул. Богдана Лепкого, 17) у Львові Володимир Казаневський відкрив свою виставку «Ватні коліна».
 «За півроку до Революції Гідності я почав створювати серію робіт про людей, які дуже довго стояли на колінах. Так довго, що навіть не могли піднятись. У них почались генетичні мутації, вони перетворились у людей, які живуть на колінах. Коли я створював цю серію, почалась Революція, звичайно, я тоді не міг нічого робити, була дуже хвилююча ситуація. Сам був на Майдані. Я подумав, що серію не буду продовжувати, тому що ми встали з колін, прогнали минулу владу.
Читайте також: «Terra Galicia»: львівський фотохудожник подолав 13 тисяч кілометрів, щоб показати красу невідомих земель Галичини
Минув рік і я зрозумів: «ні, ми не встали з колін, це була лише ілюзія» і продовжив малювати такі малюнки.» – пояснює Galnet свою ідею карикатурист.
«Якщо це карикатура, ціллю є показати: подивіться люди, ми ментально живемо на колінах, подивіться на себе у дзеркало. Це така сатира на сучасне суспільство в алегоричній формі. Я просто хотів розплющити людям очі, спробувати показати цією алегорією, щоб вони все-таки більше задумувались, як вони живуть та чи це правильно. Я розумію, що карикатурами життя змінити не можна, проте можна підштовхнути думати», – підсумовує автор.
Додамо, що творчі доробки Володимира Казаневського включають у себе також графічні романи. Зокрема, про безголових людей, про горбатих людей та про пустоголових людей. Нагадаємо, Володмир Казаневський є співзасновником та членом правління Київського клубу карикатуристів «Архигум».
Ольга Головчин
----------
2019-05-09
Бузок, плювок в обличчя і Радянські нагороди: як Львів відзначив 9 травня
Сьогодні на Пагорбі Слави зібрались не тільки ті, хто хотів вшанувати пам’ять загиблих під час бойових дій, а й ті, для кого це свято є символом возвеличення Радянського Союзу
Перед початком почесного покладання квітів до меморіалу обидві сторони ідейного протистояння мирно сидять на сусідніх лавках, лиш іноді косо поглядають одне на одного.
«Ми сьогодні тут для того, щоб спостерігати за людьми, які приходять на місця поховань і слідкуємо, щоб не було жодних провокацій. Ми абсолютно мирно і спокійно сидимо, незважаючи на те, що тут присутні представники антагоністичних до нас поглядів. Була певна інформація, що мав відбутись флешмоб з демонстрацією забороненої символіки, але ми поки що цього не спостерігаємо», – спокійно пояснює Galnet керівник Львівського обласного штабу національно-визвольного руху «Правий сектор» Тарас (позивний Хамер).
Чоловік акцентує, у часі війни має бути повний спокій. Говорить, що ніхто не забороняє ветеранам і дітям війни покласти квіти до могил загиблих бійців.
«Антагоністичними ми залишаємось до тих людей, які возвеличують каральні загони, зокрема, НКВС, МГБ і усіх тих, хто знищував моїх предків у час війни. Ці люди боролись не за Україну, а за Совєцький Союз, а були й інші, воїни ОУН, УПА, дивізії Галичина, які прагнули Української держави. Самих бійців, що пройшли пекло фронту я, як учасник бойових дій, розумію і вважаю їх жертвами війни, оскільки вони стали заручниками обставин», – розмірковує Тарас.
Валерій Володимирович Провозін, дитина війни і ветеран ЗСУ, приніс сьогодні до меморіалу бузок. Для нього це пам’ять про загиблих:
«У мене батько загинув на війні і брати моєї матері. Щоб вшанувати пам’ять про них я приїхав. Для мене це не стільки День перемоги Радянського Союзу над нацизмом, як день перемоги над ворогом. Сьогодні державне свято, забезпечене гарантом, і ніхто не має права у нас його забирати», – твердо говорить чоловік.
Неподалік від Правого Сектора згуртувалась організація «Сокіл». Один з її представників коментує Galnet:
«Кожного 9 травня ми приходимо сюди дивитись, щоб не було людей з георгіївською стрічкою. Якщо поліція не реагуватиме на це, ми звернемось до них, щоб вони виконали свої обіцянки і, перш за все, закон. Ми не маємо ніяких планів робити будь-що незаконне».
Проте спокій порушився уже з початком святкового покладання квітів. Як тільки люди з суцвіттями бузку організовано пішли до місця поховань, кола праворадикальних організацій заворушились активніше і ось на вході до меморіалу вже зав’язався конфлікт: «Що ви святкуєте? Смерті мільйонів людей?», – кричав хлопець у светрі з красномовним написом «ANTICOMMUNIST». Охорона миттєво реагує і за дві хвилини сутички як не було.
Читайте також: Не хотів писати контрольну. На Самбірщині десятикласник «замінував» школу
А вже за два кроки натовп скупчився біля бабці, яка голосно демонструє власні нагороди, прикріплені до піджака. Жінка не соромиться камер і мікрофонів: «Я почесний громадянин міста Харкова. Ось остання моя медаль – «75 років визволення міста Харкова». Мені прислали її цього року. Час йде, а розповісти ще багато чого є, так що Героям Слава! Слава і Україні, і Росії і всім республікам! Ми проживали у 15 республіках [у Радянському Союзі] і не питали, хто якої національності»(переклад з російської,- Galnet).
Після цих слів з публіки одразу звучить чоловічий бас: «І Росії Слава?» «Слава усім! Усім абсолютно національностям!» , – відповідає бабця. «А ДНР слава?», – знову виступає той самий хлопець, проте бабуся просить не вчиняти провокацій, а потім відповідає: «Я тобі бажаю не дізнатись, що таке війна».
Пізніше на питання журналістки Galnet про те, чи не вважає парубок свої вигуки провокативними, хлопець відповів:
«Я не чув, яка була розмова з самого початку. Я підійшов і почув декілька слів: «Слава Україні, Героям Слава, Слава Росії і усім республікам». Після цього я запитав, чи Слава Росії, вона відповіла «Так, Слава Росії» і потім я вирішив запитати, чи Слава ДНР».
«Ми задіяли приблизно 600 правоохоронців, прогнозували будь-які ситуації, що могли б виникнути на заході, де є значне скупчення людей. Ми надали можливість безпечно висловитись обом сторонам», – запевнив Galnet начальник Головного управління Національної поліції Львівської області Валерій Середа.
А тим часом, поки Galnet готував цей матеріал до публікації, колеги-журналісти, які продовжували чергувати на місці подій, повідомили, що не обійшлось без ще одного інциденту – невідомий молодик плюнув в обличчя керівниці проросійської політичної партії «Опозиційна платформа – За життя» Інні Іваночко. На хлопця склали протокол.
Читайте також: «Війна несла смерть і рани
»: у Львові вшанували пам’ять жертв у Другій світовій війні (ФОТО)
Карина Ляшенко
----------
2019-05-09
У Дрогобичі туристам пропонуватимуть «солону» карту
Мапу можна отримати безкоштовно у Туристично-інформаційному центрі міста
Завтра, 10 травня, у Світлиці (каб. №31) Дрогобицької Ратуші презентують унікальну туристичну мапу для гостей міста та дрогобичан. У чому її «родзинка» в коментарі Galnet розповів керівник Туристично-інформаційного центру Дрогобича Ігор Чава.
– Це буде неймовірна карта, тому що дизайнер кожен будинок змальовував надзвичайно тонко. На ній зображена, переважно, основна частина міста, де сконцентровані всі історичні будівлі та цікаві об’єкти. Також на мапі є об’єкти, які ми рекомендуємо обов’язково відвідати: там готують страви із використанням нашої дрогобицької солі, адже у нас найстаріша діюча солеварня України. А це ще одна сторона карти, яку ми називаємо «найсолонішою». Є також маршрут, який ми називаємо «лінивим». Його суть полягає в тому, що ми у часовій хронології розписали людям, які приїдуть у Дрогобич і захочуть побачити щось цікаве, він розпочинається з Ратуші і закінчується в одному з найсмачніших ресторанів міста. Тобто ця карта, окрім пам’яток архітектури та музеїв, містить інформацію про заклади харчування і міні-екскурсію. 
Зараз мапа є у друкованому вигляді: 1000 примірників вже привезли у Туристичний-інформаційний центр Дрогобича. Карта безкоштовна та двомовна. У майбутньому також хочуть створити електронну 3D -версію «солоної» мапи.
Читайте також: Приносьте експонати: У Дрогобичі відкриють унікальний музей
За словами Ігоря Чави, місто витратило на друк карти близько трьох тисяч гривень. Витрати були б значно більшими, але дизайнер розробив її на благодійних засадах – вирішив долучитися до розвитку міста. 
Мар'яна Галькович
----------
2019-05-09
Документи і борги: ТОП-3 запитання про субсидію
Українцям дали відповіді на декілька запитань, які стосуються субсидії
Про це повідомляє teplo.gov.ua.
Усім діючим субсидіантам, які не матимуть заборгованості за комуналку, у травні автоматично перепризначать субсидію на новий період. Її з травня видаватимуть готівкою: пенсіонерам на пенсійну картку чи через Укрпошту, всім, хто ще не на пенсії – через Ощадбанк.
Тим, у кого будуть борги, буде запропоновано перейти на безготівкову монетизацію субсидій.
Читайте також: Віднині на борги за комуналку нараховуватимуть пеню
Повторно із Заявою та Декларацією про доходи потрібно звернутися лише тим, чиї справи розглядала Комісія, орендарям житла та внутрішньо переміщеним особам, тим домогосподарствам, в яких з жовтня 2018 року відбулися зміни у складі сім’ї.
Повторно з документами необхідно буде звернутися також сім’ям, яким субсидію було призначено не на всіх зареєстрованих, а фактично проживаючих в помешканні осіб, та сім’ям, де є непрацюючі люди працездатного віку, в яких або відсутні доходи, або вони менші мінімальної заробітної плати.
Літню субсидію розраховуватимуть на основі доходів громадян, отриманих у 3-4 кварталах 2018 року.
Читайте також: «Тіла загиблих побратимів зберігали в холодильниках з-під морозива»: боєць львівської «вісімдесятки» про аеропорт «Луганськ»
Важливо, щоб станом на травень не було простроченої понад місяць заборгованості за оплату комунальних послуг, тобто послуг, спожитих у березні. Борги за квітневу комуналку не братимуться до уваги при перепризначенні субсидії у травні.
Також не братимуться до уваги управліннями соціального захисту населення незаконні донарахування в платіжках споживачів додаткових обсягів природного газу.
Читайте також: В Україні офіційно святкуватимуть День батька
Крім того, не враховуватиметься і заборгованість, що виникла у зв’язку з тим, що надавач послуги не уклав договору з Ощадбанком для перерахування сум житлових субсидій у грошовій безготівковій формі.
Тим, у кого будуть борги, після їх погашення або укладення договору реструктуризації потрібно буде звернутися із заявою та декларацієї про доходи в управління соцзахисту.
Юлія Василина
----------
2019-05-09
Конкурси, подарунки і радість: У Львові проведуть «Родинний квест»
Це вже третій квест від радіо FM Галичина 
Обіцяють багато розваг для учасників та вболівальників, музичні виступи та активності.
– Квест відбудеться у Стрийському парку 25 травня, розпочинатимемо о 14:00 годині, тож порозважатися встигнемо досхочу. Це буде особливий квест, оскільки він буде відбуватиметься поетапно, в нас будуть відбірковий, проміжний та фінальний етапи, де й визначиться команда-переможець, – розповідає бренд-менеджерка ТРК «Галичина» Валентина Жукуляк.
У кожній команді має бути до 5 осіб:
– Цю подію ми організовуємо до Міжнародного дня сім’ї, тож учасниками можуть бути батьки, діти, бабусі, дідусі, тітоньки, дядечки та інші родичі. Особливою умовою є те, що якщо у команді є маленькі дітки, то обов’язково мають бути двоє дорослих, – пояснює керівниця відділу продакшн ТРК «Галичина»Роксолана Мудрак.
Організатори вже готують різноманітні завдання, які зможуть виконати лише ті команди, які будуть діяти як одне ціле:
– Для учасників будуть різні завдання: на швидкість, на кмітливість, навіть на дружність. У нас буде кілька локацій і треба буде шукати підказки, щоб пройти далі, – додає Роксолана.
Минулоріч у «Родинному квесті» участь взяли 20 команд, а це близько 100 осіб. Команда-переможець отримала у подарунок путівку для сімейного відпочинку та багато різних подарунків від спонсорів. Цьогоріч на переможця також чекає особливий приз, який організатори поки що тримають у таємниці.
Читайте також: Ліпили курчат та динозаврів: У Львові провели дитячий майстер-клас з прикрашання паски
Все це вже традиційно допомагатиме організувати клуб активного відпочинку КAVA, а генеральним партнером свята стане «Кредобанк».
Аби зареєструвати свою команду, перейдіть за ЦИМ посиланням. Детальнішу інформацію про подію організатори обіцяють надіслати учасникам особисто.
Мар'яна Галькович
----------
2019-05-09
Перед Львівською оперою з’явиться новий фонтан
Координувати проект буде Галицька районна адміністрація
На апаратній нараді міський голова Львова Андрій Садовий зазначив, що цього року планують розпочати роботи з повної заміни фонтану перед Оперним театром. Координувати проект буде Галицька районна адміністрація
– Ми мали на днях зустріч щодо модернізації фонтану перед Оперним театром. Це має бути сухий фонтан, вода має йти зі землі. Дай Бог, цього року почнемо його повну заміну, – сказав Садовий.
Читайте також: 4 мільйони на фонтан: у Львові відремонтують водограй «Кульбаба»
Отож, за дорученням мера, координуватиме цей проект Галицька районна адміністрація. Фінансувати реконструкцію фонтану має компанія «Сокар». Усі деталі щодо реалізації проекту сторони зараз узгоджують між собою.
Мар'яна Галькович
----------
2019-05-09
Не хотів писати контрольну. На Самбірщині десятикласник «замінував» школу
Проте, повідомлення про замінування школи виявилося неправдивим
Свій вчинок десятикласник, учень «замінованого» навчального закладу, пояснив тим, що у цей день він мав писати контрольну роботу і у такий спосіб намагався уникнути цього.
Про це повідомляє прес-служба Нацполіції у Львівській області.
Анонімне повідомлення про «замінування» школи у місті Новий Калинів надійшло у Самбірський відділ поліції 8 травня близько дев’ятої години ранку. На місці події працювали експерти-вибухотехніки, кінолог, слідчо-оперативна група та працівники інших служб. З навчального закладуевакуювали 545 дітей та 60 працівників. Проте, вибузівки спеціалісти не знайшли.
Читайте також: «Тіла загиблих побратимів зберігали в холодильниках з-під морозива»: боєць львівської «вісімдесятки» про аеропорт «Луганськ»
За цим фактом було відкрито кримінальне провадження за ч.1 ст.259 (завідомо неправдиве повідомлення про загрозу безпеці громадян, знищення чи пошкодження об’єктів власності) КК України. Санкція статті передбачає покарання – позбавлення волі на строк від двох до шести років.
Як встановили поліцейські, неправдиве повідомлення про замінування навчального закладу надав п’ятнадцятирічний мешканець міста Новий Калинів, учень десятого класу «замінованої» школи.
З метою відвернути від себе підозри, хлопець використав для вчинення правопорушення технічні засоби та програмне забезпечення, а після надання повідомлення знищив мобільний телефон. Проте, незважаючи на це, правоохоронці протягом кількох годин встановили особу зловмисника.
Підлітка опитали у присутності його матері. За його словами, у цей день він мав писати контрольну роботу і у такий спосіб намагався уникнути цього. Досудове розслідування триває.
Юлія Василина
----------
2019-05-09
Школярі Львівщини зможуть побувати на уроці зірки «Телебачення Торонто» Майкла Щура
15 травня кожна школа матиме можливість долучитись до онлайн-уроку 
До Дня Європи транслюватимуть урок «Європа починається з тебе» для школярів українських шкіл. Урок розрахований на учнів 8-11 класів, однак до перегляду може долучитись кожен охочий.
Про це повідомляє прес-служба МОН.
Зміст заняття полягатиме у розповіді про європейські цінності та як вони впливають на життя України.
Читайте також: Департамент освіти і науки Львівської ОДА: якість освіти у школах перевірятимуть по-новому
Урок розпочнеться о 09:25. Онлайн-трансляцію можна буде переглянути за цим посиланням: https://sites.google.com/view/online-urok
Також Майклу Щуру можна поставити питання заздалегідь, написавши сюди: https://bit.ly/2V8VP5I, або надіславши лист на скриньку: values.ukraine@gmail.com
Найактивніші учні та школи отримають подарунки та призи від організаторів заходу.
Ольга Головчин
----------
----------
2019-05-10
«Люблю тебе, тварино». Як тернополяни створили відомі на всю Україну листівки
Під час мистецького фестивалю «Ї» у Тернополі кореспондентка Galnet поспілкувалась із засновниками відомого бренду листівок «Сумна вівця» Романом Воробйовим та Іваном Поливодою
За словами Романа Воробйова, історія «Сумної вівці» розпочалась рік тому. Саме тоді вони вирішили з Іваном Поливодою створити проект. Згодом до них приєднався Костя Ковалок, який зайнявся менеджментом.
«Спочатку ми хотіли, щоб назва була «Ластівка», адже слово схоже до слова «листівка». Потім придумала теперішню – «Сумна вівця». Тому що це листівки. А листівки ти надсилаєш людям, яких хочеш бачити, з якими хочеш спілкуватись частіше, які на відстані і це сумно. А вівця – тому що вона дуже мила», – пояснює Galnet концепцію Роман Воробйов.
Доволі часто у листівках від «Сумної вівці» можна зустріти слово «тварина».
«Спочатку ми брали усі написи існуючих листівок і додавали у кінці слово «тварино». Наприклад, «З днем народження, тварино», це для дуже близьких людей, бо не усі зрозуміють. Потім виникли інша ідея – робити листівки у патернах, де повторюються предмети, або пов’язані елементи». – Продовжує Роман.
Читайте також: «Через карикатуру їй дали 14 років». Київський сатирик розповів у Львові про життя карикатуристів
Найчастіше у створенні листівок використовують зображення тварин. Не зважаючи на те, що назва бренду пов’язана із вівцею, сама тварина зустрічається лише на одній листівці та одній закладці.
«Перша наша найуспішніша листівка була із зображенням білизни та написом «Ти – OK». За кордоном часто говорять так: «You are ok», деколи це відповідь на фразу «I love you». Це такий сучасний вираз вербальної ніжності. Зараз дуже багато опошлених слів, які би не мали бути опошленими, наприклад, «я люблю тебе» воно уже не має такого семантичного значення, не передає того, що мало б», – коментує хлопець.
На листівках хлопці вирішили не зупинятись. 
«Потім почали робити сумки. Наприклад, з написом «Мені майже не соромно з тобою гуляти», виникло, коли я дивився на листівку зі совами, тому що гуляють вечорами, а вечорами прокидаються сови, а сови – дуже дивні. І якби ти гуляв зі совою – було б дуже дивно. Це такий дивний асоціативний ряд» – ділиться історією Роман Воробйов.
Читайте також: «Terra Galicia»: львівський фотохудожник подолав 13 тисяч кілометрів, щоб показати красу невідомих земель Галичини
Хлопці зізнаються, покупці не завжди правильно розуміють абстрактний сенс, який вкладають у листівки автори.
«Наприклад, про вищезгаданий вислів – то це сумці майже не соромно з тобою гуляти, а не тобі з людиною, яка йде поруч. Воно майже ніколи не працюєте так, як ти задумав», – продовжує хлопець.
«Це робиться на основі суб’єктивних асоціацій. У нас, наприклад, є написи «ти мій тигидик» з кониками. У мене в селі, коли біжить коник, то діти говорять «тигидик». Це цікаво, тому що цей напис має трішки інтимний підтекст, але він неочевидний. Він має натяк, а може його і не бути, це залежить від того, чи ти хочеш, щоб він був».
Також Роман поділився з Galnet історією інших відомих написів на листівках.
«Листівку «Загадаю бажання тобі не падати» я робив для себе, коли у мене був поганий настрій. Хаданович (поет) на минулому фестивалі «Ї» прочитав вірш, у якому була фраза: «коли люди падають, зірки загадують бажання». І вислів «загадаю бажання тобі не падати», щоб ти не падав, як зірка» .
Загалом ж, каже Іван Поливода, у листівках найважливіше – емоції, які вони викликають у людей.
«Також одна з ідей листівок – це провокація. Доносити до людей сенси, які вголос з якихось причин не можна сказати», – коментує хлопець.
Читайте також: Про Мирослава Ягоду: без назви
Також до листівок Роман Воробйов пише «сумні вірші», деякими він поділився з Galnet:
коли виливаються з тебе озера,
коли ти не в стані, не в тілі, не в дусі,
коли корабель твій збивається з курсу,
ти будь — спокійно,
ти — .
.
.
не хвилюся.
Автори «Сумної вівці» кажуть, починати було складно. Знадобився час на те, щоб люди зрозуміли їхній гумор. Однак тепер, рік після того, як вони почали свою справу, у них уже є свої постійні покупці. Сьогодні листівки від «Сумної вівці» вийшли далеко за межі Тернополя і розповсюджуються майже в усій Україні.
 
Ольга Головчин
----------
2019-05-10
«Мій колектив – маленьке суспільство», – фіналістка конкурсу Місіс Східна Європа
Юлія Турик уже десять років працює в банківській сфері і є регіональним директором
«Свій колектив я вважаю маленьким суспільством – частиною великої України. Я переконана – коли зростає довіра до клієнта, збільшується відповідальність перед ним», – каже Юлія.
Жінку надихає емоційне і наповнене рухом життя. Саме тому вона й взяла участь у конкурсі краси «Місіс Східна Європа» і стала однією з 11-ти фіналісток. Це конкурс, який ламає стереотипи, адже учасницям 25-45 років.
Читайте також: «Подолати усе допоможе щира любов», – фіналістка Місіс Східна Європа
«Я намагаюся знаходити час на все і вкладати якнайбільше себе в улюблену справу, і допомагати тим, чиє життя залежить від нашої небайдужості», – пояснює Юлія.
Аби змінити цей світ на краще, жінка створила благодійний фонд для допомоги безпритульним тваринам «Від лапки до лапки».
Нагадаємо, фінал конкурсу краси для жінок «Місіс Східна Європа» відбудеться 22 травня у ресторані «Park. Art of Rest».
Юлія Василина
----------
2019-05-10
Скандальна новобудова на Личаківській: вивіз будсміття обійдеться Львову майже у 200 тисяч
Залишки незаконної новобудови на Личаківській, 259, яку нещодавно знесли, ліквідовуватиме ПП «Львів-Індустрія». Зробити це підприємство повинне до 31 грудня 2019 року
Відповідні документи опубліковані на сайті публічних закупівель ProZorro. За обробку (подріблення) та вивезення наявних знесених частин будівлі Львівська міська рада витратять 199 тисяч гривень.
Читайте також: Куди жителям Львівщини повідомляти про стихійні та незаконні сміттєзвалища
«Сміття буде утилізоване фірмою, з якою ми окремо складаємо контракт», – прокоментував Galnet ситуацію представник приватного підприємства «Львів-Індустрія».
Нагадаємо, у Львові вперше в Україні знесли 7-поверховий самобуд.
Як повідомив керівник юридичного відділу Інспекції Державного архітектурно-будівельного контролю м. Львова Святослав Кіндратів, демонтаж збудованої з порушеннями багатоповерхівки на вул. Личаківській, 259 оплачує Львівська міська рада. Це 2,8 мільйона гривень. Потім ці гроші міськраді має повернути забудовник.
Карина Ляшенко
----------
2019-05-10
«Кожен виклик – як бойовий», – як працюють львівські вибухотехніки
У травні роботи у вибухотехніків львівської поліції побільшало
Лише за 8 днів травня спеціалісти відреагували на анонімні повідомлення про замінування та оглянули 42 будівлі. Про те, як працюють львівські вибухотехніки та яка техніка є у їхньому арсеналі – дізнавався Galnet.
База вибухотехніків поліції розташована на околиці Львова. Зранку на території центру кінолог Євген Телюк тренує собаку Лілу. Собаці вистачає декількох секунд, аби виявити у щілині корпусу автівки вату із запахом тротилу. Євген та Лілу – перші серед правоохоронців, хто починає шукати небезпечні предмети на місці виклику одразу після прибуття.
– Кожен виклик – як свідомо бойовий виклик. Проходила Лілу курси близько півроку. Після цього ми поїхали в Житомир – вдало склали усі іспити, де вона здобула друге місце на всю Україну, –каже кінолог вибухотехнічого управління поліції Львівської області Євген Телюк.
Якщо кінологи виявляють вибухівку – за роботу беруться спеціалісти з безпечного вилучення та знешкодження небезпечних предметів. В арсеналі львівських фахівців є все, що для цього необхідно, переконує начальник відділу вибухотехнічного управління Андрій Ільків. Зокрема, захисний костюм, рентген та навіть робот на дистанційному керуванні.
– Якщо є підозра на саморобний вибуховий пристрій з використанням мобільного телефону є генератор, при включенні якого блокуються всі частоти, – зазначає Ільків.
За дванадцятирічну практику Андрій не отримав жодної травми на виклику. Але зізнається, що найбільший страх з’являється тоді, коли доводиться працювати із саморобними пристроями:
– Вони можуть детонувати при дуже маленькому ударі. Страх є – ти не знаєш, що там .
Читайте також: Патрульні Львівщини розповіли, як найчастіше порушують водії і пасажири
До слова, з початку місяця львівські фахівці вилучили та знищили 6 небезпечних предметів, але усі вони знайдені не в тих місцях, про які повідомляли аноніми.
Сергій Лефтер
----------
2019-05-10
У Львові змагатимуться за Кубок міста з мотокросу
Змагання проходитимуть 12 травня на мототреку «Майорівка», що знаходиться на вулиці Медової Печери. Початок об 11:00 годині
Трасу вдалось відновити у 2018 році за сприянням ГО « Мотоклуб Зазір’я» та Львівської міської ради.
«Була зустріч з керівниками клубу «Зазір’я». Вони висловили своє бажання зробити щось грандіозне у Львові. А саме, хороші змагання з цього спорту. Ми зійшлись на деяких моментах в плані організації, вони дали заявку на відкриті кубки Львові й ми, відповідно, комісією затвердили. Тепер маємо «перфектний» кубок Львова», – розповідає начальник управління молоді та спорту Львівської міської ради Антон Нікулін.
Також чиновник розповів, що мотокрос – це традиційний вид спорту Львова, адже розпочали його ще у 60-х роках.
«Насамперед, я вважаю, що цей вид спорту був традиційним у нас у Львові ще в далекі 60-ті. Скажемо так, тут започаткували проведення цих змагань. У нас проводились і етапи чемпіонатів світу, і кубки Європи. Дуже велике середовище спортсменів з нашого міста, які є в цьому виді спорту.
Було завдання повернути мотокрос, змагання. Поборотись за ту земельну ділянку, яку хотіли забудувати. В цьому плані ми розвернули цілу компанію. Минулого року ми поставили старт з цього проекту [Відкритий кубок Львова з мотокросу], було дуже багато глядачів близько 20 тисяч. Цього року теж очікуємо велику кількість глядачів, приходять навіть цілими сім’ями», – зазначає Антон Нікулін.
Читайте також: «В Україні умови для неповносправних людей – не гірші, ніж у Європі!» – паралімпійська чемпіонка зі Львова
Змагання з мотокросу, за словами Нікуліна, це чудовий варіант відпочинку із сім’єю, адже подобається він усім віковим категоріям.
 «По-перше, вид спорту самий є дуже цікавий: мотоцикли, трюки, стрибки, які роблять гонщики. Звісно, і змагання, хто приїде першим та виграє кубок Львова. Я впевнений, що для батьків, дітей, загалом, для сімейного відпочинку – це краще, ніж ходити, скажемо так, по центру міста. Це чудовий сімейний відпочинок», – розповідає чиновник.
Кожен охочий може побувати на змаганнях з мотокросу, адже вхід – вільний.
Ольга Головчин
----------
2019-05-10
У Львові відбудуться змагання з бігу, які приймають лише 20 міст світу
Цієї суботи, 11 травня, Львів прийматиме перший в Україні міський ультра трейл – Lviv Ultra-Trail. Змагання є унікальними, оскільки лише близько 20 міст у світі приймають подібні змагання
Lviv Ultra-Trail – це перший трейл поза межами гір в Україні, який дозволяє учасникам взяти участь в Ultra-Trail du Mont Blanc (престижні змагання, які мають статус неофіційного чемпіонату світу, – ред.).
У забігу братимуть участь більш ніж 300 спортсменів з різних куточків країни, в тому числі іноземці з більш, ніж 12 країн.
У прес-службі ЛМР кажуть, змагання пройдуть в місті, в паркових зонах. Старт та фініш відбудеться на площі Ринок. Усі спортсмени зможуть побачити панораму міста з Високого замку, відчути національний колорит Шевченківського гаю, насолодитись чистим повітрям Великого лісу та побачити цікаві куточки стародавнього міста.
Читайте також: У Львові відбувся півмарафон Run the World 2019: як це було (ВІДЕО)
Атлети матимуть можливість пробігти одну з чотирьох дистанцій на вибір – 9 км, 23 км, 42 км і найдовшу 73 км. Всі маршрути сертифіковані ITRA (Міжнародна асоціація трейлранінгу) і отримали відповідні бали.
Ще однією родзинкою змагань є те, що організатори мінімізували перекриття вулиць і воно здійснюється ситуативно протягом короткого часу, що не створить перешкод у русі. Організатори рекомендують водіям планувати завчасно своє пересування по місту альтернативним маршрутом, враховуючи графік перекриття.
У день проведення масового забігу у місті буде ситуативно обмежено рух на таких вулицях: вул. Руська, Винниченка, Замкова – 7:00–7:15 та 9:00–9:15 год в режимі руху колони; вул. Опришківська (кінець вул. Кривоноса) – 7:05–9:25 год в режимі перетину вулиці; вул. Глинянський Тракт (перетин з вул. Над Джерелом/Укр-петроль) – 7:30–21:10 год в режимі перетину вулиці; вул. Лисенка (перетин з вул. Короленка) – 8:20–21:55 год в режимі перетину вулиці.
А також організатори заходу звертаються до мешканців міста з проханням не знімати розмітку дистанцій в лісопарковій зоні Львова до 12 травня.
Читайте також: В УКУ влаштують інтелектуальні ігри, щоб зібрати гроші на стипендії талановитим студентам
Марічка Курило
----------
2019-05-10
В УКУ влаштують інтелектуальні ігри, щоб зібрати гроші на стипендії талановитим студентам
Український Католицький Університет запрошує на «Ігри розуму». Учасників чекають неординарні загадки, відео- та фотоголоволомки. А у Центрі Шептицького відбудуться турніри з найтоповіших настільних ігор
У неділю, 19 травня, шанувальники квіз-турнірів та настільних ігор зможуть випробувати свою розумову спритність у запеклому командному турнірі «Ігри розуму». На учасників чекатимуть неординарні загадки, відео- та фотоголоволомки, море позитиву і смачна їжа. Гроші зібрані на змаганнях забезпечать здібним студентам навчання в Українському Католицькому Універитеті.
Позмагатись з командами різних організацій та компаній Львова, зокрема із командою ТРК «Галичина», можна буде у Трапезній УКУ з 17:00 до 20:30.
Благодійна пожертва за участь – 3000 грн з команди. У вартість входять 10 квитків на квіз-турнір, розміщення логотипу компанії на ігровому столі та 10 квитків на ігротеку. При одноосібній реєстрації на квіз-турнір благодійна пожертва – 250 грн.
Читайте також: Погода на вихідні: Львівщину накриють дощі
Реєстрація за посиланням:
https://docs.google.com/forms/d/e/1FAIpQLSf9jfJUsWf6HXhcLx_Z1aKgq6WewRljo7PDiLE9hZcLrJqPqw/viewform
Також від 13:00 до 20:00 у Центрі Шептицького триватимуть турніри для поціновувачів найтоповіших настільних ігор.
Благодійна пожертва за участь – 250 грн з особи.
Реєстрація за посиланням:
https://2event.com/uk/events/1667534
Реєстрація відкрита до 16 травня.
Подія у Facebook: https://www.facebook.com/events/3214620105230035/
Контакти:
development@ucu.edu.ua
моб. 0986507740 (Олеся)
Квитки: https://2event.com/uk/events/1667534
Читайте також: Конкурси, подарунки і радість: У Львові проведуть «Родинний квест»
Карина Ляшенко
----------
2019-05-10
Учням львівського ліцею, де розпилили невідому речовину, нічого не загрожує
Подія трапилася у школі-ліцеї «Оріана», що на вул. Чукаріна у Львові
Про це повідомляє прес-служба Патрульної поліції у Львівській області.
«На місці працювали ДСНС, швидка медична допомога і слідчі Сихівського ВП», – прокоментували у прес-службі.
Загрози здоров’ю чи життю учнів немає. Навчання продовжується у штатному режимі. Нікого не госпіталізували.
Читайте також: Куди жителям Львівщини повідомляти про стихійні та незаконні сміттєзвалища
За попередніми даними, у ліцеї могли розпилити перцевий балончик.
Юлія Василина
----------
2019-05-10
Патрульні Львівщини розповіли, як найчастіше порушують водії і пасажири
В Україні смертність і травматизм через ДТП – одні з найвищих у світі. Щоб зарадити сумній ситуації, Патрульна поліція Львівської області проводить Тиждень безпеки дорожнього руху
За словами директора Львівського обласного центру громадського здоров’я Мар’яни Служинської, за прогнозами ВООЗ, у 2030 році дорожньо-транспортні пригоди можуть стати однією з п’яти основних причин смертності людей у світі. Середній вік жертв – 18-29 років. Щороку внаслідок ДТП помирає понад 1,3 млн осіб, а десятки мільйонів отримують травми або залишаються інвалідами.
Згідно досліджень, ДТП на 90% зумовлені людським фактором.
Читайте також: Як на Львівщині зустрічали військових зв’язківців зі зони ООС (ФОТО)
Начальник відділу зв’язків з громадськістю Патрульної поліції Львівської області Тетяна Капись наголошує, що безпека дорожнього руху – відповідальність кожного з нас. Тому, застерігає жінка, неприпустиме вживання за кермом алкоголю та наркотичних речовин, адже ризик аварії підвищується у десятки разів. Протягом тижня складено 576 протоколів з приводу перевищення швидкості – ще одної «топ-причини» нещасних випадків. Через те, що штраф за нехтування паском безпеки становить лише 51 гривню, цим найчастіше грішать пасажири. Окреме питання – використання мобільних телефонів. Незважаючи на численні попередження, багатьох водіїв не влаштовує гарнітура «Вільні руки».
Батькам важливо пам’ятати, що для попередження дитячого травматизму, малят необхідно перевозити у автокріслах.
Неабияке значення має технічний стан транспортних засобів та доступ до своєчасної та ефективної екстреної медичної допомоги у випадку ДТП.
Читайте також: Куди жителям Львівщини повідомляти про стихійні та незаконні сміттєзвалища
Половину загиблих на дорогах складають пішоходи, велосипедисти та мотоциклісти. Більшість порушників – дорослого віку.
За період Тижня безпеки у Львівській області зафіксовано п’ять дорожньо-транспортних пригод зі смертельними наслідками, 92 – з серйозними травмами. Тож правоохоронці переконані, що збільшення рівня поінформованості – пріоритетний напрямок їхньої діяльності.
Юлія Короленко
